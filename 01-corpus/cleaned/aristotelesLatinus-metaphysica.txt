Omnes homines natura scire desiderant. Signum autem, est sensuum dilectio; praeter enim et utilitatem propter se ipsos diliguntur, et maxime aliorum qui est per oculos. Non enim solum ut agamus sed et nihil agere debentes ipsum videre pre omnibus ut dicam aliis eligimus. Causa autem est quia hic maxime sensuum cognoscere nos facit et multas differentias demonstrat.
Animalia quidem igitur natura sensum habentia fiunt, ex sensu autem quibusdam quidem ipsorum memoria non infit, quibusdam vero fit. Et propter hoc alia quidem prudentia sunt, alia vero disciplinabiliora non potentibus memorari. Prudentia quidem sunt sine addiscere quecumque sonos audire non potentia sunt, ut apis et utique si aliquod aliud genus animalium huiusmodi est; addiscunt autem quaecumque cum memoria et hunc habent sensum.
Alia quidem igitur ymaginationibus et memoriis vivunt, experimenti autem parum participant; hominum autem genus arte et rationibus. Fit autem ex memoria hominibus experimentum; eiusdem namquae rei multe memorie unius experientie potentiam faciunt. Et fere videtur scientie et arti simile experimentum esse, hominibus autem scientia et ars per experientiam evenit; experientia quidem enim artem fecit, sicut ait Polus recte dicens, sed inexperientia casum. Fit autem ars cum ex multis experimentalibus conceptionibus una fit universalis de similibus acceptio. Acceptionem quidem enim habere quod callie et Socrati hac egritudine laborantibus hoc contulit et ita multis singularium, experimenti est; quod autem omnibus huiusmodi secundum autem unam speciem determinatis, hac egritudine laborantibus, contulit, ut flegmaticis aut colericis aut estu febricitantibus, artis est.
Ad agere quidem igitur experientia nihil ab arte differre videtur, sed et expertos magis proficere videmus sine experientia rationem habentibus. Causa autem est quia experientia quidem singularium est cognitio, ars vero universalium, actus autem et omnes generationes circa singulare sunt. Non enim hominem medicans sanat nisi secundum accidens, sed Calliam aut Socratem aut aliquem sic dictorum cui esse hominem accidit. Si igitur sine experimento quis rationem habeat et universale quidem cognoscat, in hoc autem singulare ignoret, multotiens quidem curatione peccabit; singulare namque magis curabile est.
Sed tamen scire et intelligere magis arte quam experimento esse arbitramur, et artifices expertis sapientiores esse opinamur, tamquam magis secundum scire sapientia omnibus sequente. Hoc autem est quia hii quidem causam sciunt, illi vero non. Experti quidem enim ipsum quia sciunt, sed propter quid nesciunt; hii autem et propter quid et causam cognoscunt. Unde et architectores circa quodlibet honorabiliores et magis scire manu artificibus putamus et sapientio res, quia factorum causas sciunt; illos vero, sicut quedam inanimatorum faciunt quidem, non scientia autem faciunt quae faciunt, ut ignis exurit — inanimata igitur quidem natura quadam horum unumquodque facere, sed manu artifices propter consuetudinem. Tamquam non secundum practicos esse sapientiores sint, sed secundum quod rationem habent ipsi et causas cognoscunt.
Et omnino scientis signum est posse docere, et ob hoc artem magis experimento scientiam esse existimamus; possunt enim hii, hii autem docere non possunt.
Amplius autem sensuum neque unum sapientiam esse ponimus, cum et hiis singulorum cognitiones maxime proprie sint; sed propter quid de nullo dicunt, ut propter quid ignis calidus, sed quia calidus solum sit.
Primum quidem igitur conveniens est quamlibet artem invenientem ultra communes sensus ab hominibus mirari, non solum propter aliquam inventorum utilitatem, sed sicut sapientem et ab aliis differentem. Pluribus autem repertis artibus et aliis quidem ad necessaria aliis vero ad introductionem existentibus, semper tales sapientiores illis esse arbitrandum est propter id quod illorum scientie ad usum non sunt. Unde iam omnibus talibus institutis, quae non ad voluptatem neque ad necessaria scientiarum reperte sunt, et primum in hiis locis ubi vacabant. Unde circa Egyptum mathematice artes primum constiterunt; ibi namque gens sacerdotum vacare dimissa est.
In Moralibus quidem igitur quae sit artis et scientie differentia et similium generum dictum est; cuius autem gratia nunc sermonem facimus hoc est, quia nominatam sapientiam circa primas causas et principia existimant omnes. Quare, sicut dictum est prius, expertus quidem quemcumque sensum habentibus sapientior esse videtur, artifex autem expertis, architecton autem manu artifice, speculative autem magis activis. Quod quidem igitur sapientia circa quasdam causas et principia sit scientia, manifestum est.
Quoniam autem scientiam hanc quaerimus, circa quales causas et circa qualia principia scientia sapientia sit, hoc utique erit considerandum. Si itaque accipiat aliquis existimationes quas de sapiente habemus, fortassis ex hiis manifestius fiet. Itaque primum existimamus sapientem omnia maxime scire ut contingit [accipimus], non singularem scientiam eorum habentem. Postea difficilia cognoscere potentem nec levia homini noscere, hunc dicimus sapientem; sentire enim omnium est commune, quare facile et non sophon. Adhuc certiorem et magis causas docentem sapientiorem circa omnem scientiam esse. Et scientiarum autem eam quae sui ipsius causa et sciendi gratia eligibilis est: magis est sapientia quam quae evenientium gratia. Et principaliorem subserviente magis esse sapientiam; non enim ordinari sed sapientem ordinare oportet, neque hunc ab altero, sed ab hoc minus sapientem suaderi.
Tales quidem igitur existimationes et tot de sapientia et sapientibus habemus. Istorum autem hoc quidem omnia scire universalem scientiam maxime habenti inesse necesse est; hic enim novit omnia aliqualiter subiecta. Fere autem et difficillima sunt ea hominibus ad cognoscendum quae maxime sunt universalia; nam a sensibus sunt remotissima. Scientiarum vero certissime sunt quae maxime primorum sunt; nam quae sunt ex paucioribus certiores sunt ex additione dictis, ut arismetica geometria.
At vero et doctrinalis quae causarum est speculatrix magis; hii namque docent, qui causas de singulis dicunt. Et noscere et scire sui gratia maxime inest ei quae maxime scibilis scientie; nam qui scire propter se desiderat, ipsam maxime scientiam maxime desiderabit, talis autem est quae maxime scibilis. Maxime autem scibilia prima et cause; nam propter haec et ex hiis alia dinoscuntur, sed non haec per subiecta.
Maxime vero principalis scientiarum, et magis principalis subserviente , quae cognoscit cuius causa sunt agenda singula; hoc autem est bonum uniuscuiusque, totaliter autem optimum in natura omni.
Ex omnibus ergo quae dicta sunt in eandem cadit scientiam quesitum nomen; oportet enim hanc primorum principiorum et causarum esse speculativam; et enim bonum et quod cuius gratia una causarum est.
Quia vero non activa, palam ex primis philosophantibus. Nam propter admirari homines et nunc et primum inceperunt philosophari, a principio quidem paratiora dubitabilium mirantes, deinde paulatim sic procedentes et de maioribus dubitantes, ut de lune passionibus et de hiis quae circa solem et astra et de universi generatione.
Qui vero [Quoniam vero] dubitat et admiratur ignorare videtur. Quare et philomitos philosophus aliqualiter est; fabula namque ex miris constituitur. Quare si ad ignorantiam fugiendam philosophati sunt, palam quia propter scire studere persecuti sunt et non usus alicuius causa.
Testatur autem ipsum quod accidit; nam fere cunctis existentibus quae sunt necessariorum et ad valitudinem et ad perductionem, talis prudentia inquiri cepit. Palam igitur quia propter nullam ipsam quaerimus aliam necessitatem, sed, ut dicimus, homo liber qui suimet et non alterius causa est, sic et haec sola libera est scientiarum; sola namque haec suimet causa est.
Propter quod et iuste non humana putetur eius possessio. Multipliciter enim hominum natura serva est, quare secundum Symonida “solus quidem Deus hunc habet honorem”, virum vero non dignum non quaerere quae secundum se est scientiam. Si autem dicunt aliquid poete, quia divinum natum est inuidere, in hoc contingere maxime verisimile et infortunatos omnes superfluos esse. Sed nec divinum inuidum esse convenit, sed secundum proverbium multa mentiuntur poete, nec tali aliam honorabiliorem oportet existimare. Nam maxime divina et maxime honoranda. Talis autem dupliciter utique erit solum; quam enim maxime deus habet, divina scientiarum est, et utique si qua sit divinorum. Sola autem ista ambo haec sortita est; deus enim videtur causarum omnibus esse et principium quoddam, et talem aut solus aut maxime deus habet. Necessariores quidem igitur omnes ipsa, dignior vero nulla.
Oportet tamen aliqualiter constituere ordinem ipsius ad contrarium nobis earum quae a principio questionum. Incipiunt quidem enim, ut diximus, omnes ab admirari si ita habent, quemadmodum mirabilium automata, nondum speculantibus causam, aut circa solis conversiones aut diametri non commensurationem; mirum enim videtur esse omnibus si quid non minimorum non mensuratur. Oportet autem in contrarium et ad dignius iuxta proverbium consummare, quemadmodum et in hiis cum didicerint; nihil enim ita mirabitur vir geometricus quam si diameter commensurabilis fiat.
Quae quidem igitur sit natura scientie quesite, dictum est, et quae sit intentio quam oportet adipisci questionem et totam methodum.
Quoniam autem manifestum quod earum quae a principio causarum oportet sumere scientiam; tunc enim scire dicimus unumquodque, quando primam causam cognoscere putamus. Cause vero quadrupliciter dicuntur, quarum unam quidem causam dicimus esse substantiam et quod quid erat esse; reducitur enim ipsum quare primum ad rationem ultimam, causa autem et principium ipsum quare primum. Unam vero materiam et subiectum. Tertiam autem unde principium motus. Quartam vero causam ei oppositam: et quod est cuius causa et bonum; finis enim generationis et motus omnis hoc est. Sufficienter quidem igitur de hiis speculatum est in hiis quae de natura.
Accipiamus tamen et nobis priores ad entium perscrutationem venientes et de veritate philosophantes. Palam enim quia et rilli dicunt principia quaedam et causas. Supervenientibus igitur erit aliquid pre opere methodo quae nunc ; aut enim aliud aliquod cause genus inveniemus aut modo dictis magis credemus.
Primum igitur philosophantium plurimi solas eas quae in materie specie putaverunt omnium esse principia. Nam ex quo sunt omnia entia et ex quo fiunt primo et in quod corrumpuntur ultimo, substantia quidem manente in passionibus vero mutata, hoc elementum et id principium dicunt esse eorum quae sunt. Et propter hoc nec generari nihil putant nec corrumpi, quasi tali natura semper conservata; sicut nec dicimus Socratem neque generari simpliciter quando fit bonus aut musicus neque corrumpi quando deponit habitus istos, propterea quod subiectum maneat Socrates ipse, sic nec aliorum nihil. Oportet enim esse aliquam naturam aut unam aut plures una ex quibus fiunt alia, illa conservata.
Pluralitatem tamen et speciem talis principii non idem omnes dicunt. Sed thales quidem talis princeps philosophiae aquam ait esse, unde et terram esse super aquam asserebat;
forsan [forsan enim] opinionem hanc accipiens quia cunctorum nuthmentum humidum videbat esse et ipsum calidum ex hoc factum et animal hoc vivere; ex quo vero fit , hoc est principium omnium. Propter hoc igitur eam est accipiens existimationem et quia cunctorum spermata naturam habent humidam, aqua vero nature principium est humidis.
Sunt autem aliqui qui antiquiores et multum ante eam quae nunc est generationem et primos theologizantes sic putant de natura existimandum. Occeanum enim et Thetim generationis parentes fecerunt, sacramentumque deorum aquam, Stigem ab ipsis poetis vocatam; honorabilius enim quod antiquius, sacramentum autem quod honorabilius. Si quidem igitur antiquior aliqua ista et senior fuit de natura opinio, forsan utique incertum erit; Thales quidem secundum hunc modum pronuntiasse dicitur de prima causa. Ypponem quidem enim non utique aliquis dignificabit posuisse cum hiis propter sui intellectus parvitatem.
Anaximenes autem et Diogenes aerem priorem aqua et maxime principium simplicium corporum ponunt. Ypassus autem Methapontinus et Eraclitus Ephesius ignem. Empedocles vero quatuor, cum dictis terram addens quartum; ea namque dixit semper manere et non fieri nisi pluralitate et paucitate, congregata et disgregata in unum et ex uno.
Anaxagoras vero Clazomenius isto quidem etate prior factis vero posterior infinita dixit esse principia; nam fere omnia partium consimilium ut ignem aut aquam ita generari et corrumpi ait, congregatione et disgregatione solum, aliter autem nec generari nec corrumpi sed permanere sempiterna.
Ex hiis quidem igitur solam quis causam intelliget utique eam quae in materie specie dicitur. Procedentibus autem sic, res ipsa viam sibi fecit et quaerere coegit. Si enim quam maxime omnis corruptio et generatio ex aliquo uno aut pluribus est, quare hoc accidit et quae causa? Non enim utique facit ipsum subiectum transmutare se ipsum. Dico autem veluti neque lignum neque es utrumlibet ipsorum permutandi est causa; neque enim lignum facit lectum neque es statuam, sed aliud aliquid mutationis est causa. Hoc autem quaerere est aliud principium quaerere, ut si nos dicamus: unde principium motus.
Igitur omnino qui talem a principio viam tetigerunt et unum esse subiectum dixerunt nihil difficultatis sibimet fecerunt; verum quidam unum esse dicentium, quasi ab ea questione devicti, ipsum unum immobile dicunt esse et naturam totam non solum secundum generationem et corruptionem (hoc et enim antiquum est et quod omnes esse confessi sunt), verum et secundum aliam mutationem omnem; et hoc eorum est proprium. Unum ergo solum dicentium esse ipsum omne nulli talem intelligere causam convenit nisi forte Parmenidi, et huic in tantum quia non solum unum sed et duas aliqualiter ponit esse causas. Plura vero facientibus magis contingit dicere, ut ipsum calidum et frigidum aut ignem et terram; utuntur enim quasi motivam habente naturam igne, aqua vero et terra et huiusmodi econtrario.
Post hos autem et talia principia, tamquam non sufficientibus existentium generare naturam, iterum ab ipsa veritate, velut aiebamus, coacti habitum quesierunt principium. Ipsius enim eu et bene haec quidem eorum quae sunt habere illa vero fieri forsan neque ignem neque terram neque aliud talium nihil nec verisimile causam esse, nec illos conveniens existimare; nec iterum ipsi automato et fortune tantam committere rem bene habere.
Dicens et aliquis intellectum inesse, quemadmodum in animalibus et in natura, causam et mundi et ordinis totius ut excitans apparuit priores praeter convenientia dicentes. Palam quidem igitur Anaxagoram scimus hos sermones tetigisse, at tamen habet prius hermotimus clazomenius causam dicendi. Sic quidem igitur opinantes simul ipsius bene causam principium existentium esse posuerunt, et tale unde motus existentibus inest.
Suspicabitur autem utique aliquis Esiodum primum quesivisse huiusmodi, et utique si quis alius amorem aut desiderium in existentibus quasi principium posuisset, ut Parmenides; et enim hic temptans monstrare universi generationem, “primum quidem” ait
“deorum amorem fore providentem omnibus”. Esiodus vero “omnium primum chaos fuisse, deinde terram latam et amorem, qui omnia condecet immortalia”,
quasi necessarium sit in existentibus esse causam quae res ipsas moveat et congreget. Hns quidem igitur quomodo oporteat distribuere de hoc quis primus, liceat iudicare posterius. Quoniam vero contraria bonis inesse videbantur in natura, et non solum ordinatio et bonum sed inordinatio et turpe, et plura mala melioribus et praua bonis, sic alius aliquis amorem induxit et litem, singula singulorum causam horum. si quis enim assequatur et accipiat ad intellectum et non ad quae balbutit dicens Empedocles, inveniet amorem quidem causam esse agathorum, litem vero malorum. Quare si quis dixerit quodam modo rdicere et primum dicere Empedoclem bonum et malum principia, forsan bene dicet, si bonorum omnium ei bonum est causa et malorum malum.
Isti quidem igitur, sicut diximus, et usque ad hoc duas causas tetigerunt quas in phisicis determinavimus, materiamque et id unde motus, obscure quidem et non manifeste sed qualiter in bellis ineruditi faciunt; et enim illi circumducti saepe bonas plagas faciunt, at nec illi ex scientia nec isti sunt assimilati scientibus dicere quod dicunt; hiis etenim fere usi videntur nihil nisi parum.
Anaxagoras enim artificialiter ad mundi generationem utitur intellectu. Nam quando dubitat qua causa ex necessitate est, tunc attrahit ipsum, in aliis vero omnia magis causatur eorum quae fiunt quam intellectum.
Et Empedocles plus quidem hoc utitur causis, sed tamen nec sufficienter, nec in hiis invenit quod confessum est. Multis igitur in locis apud ipsum amor disgregat, lis autem congregat. Nam cum in elementa quidem ipsum omne a lite distrahitur, tunc ignis in unum et aliorum elementorum singula concernuntur; cum autem iterum in unum ab amore conveniunt, necesse rursum ut ex singulis particule secernantur.
Empedocles quidem igitur praeter priores primus hanc causam dividens induxit, non unum faciens motus principium sed diversa et contraria. Amplius autem quae in materie specie dicuntur elementa quatuor primus dixit; non tamen utitur quatuor sed ut duobus existentibus solis, igne quidem secundum se, oppositis vero quasi una natura: terra et aere et aqua. Sumet autem utique aliquis id speculans ex versibus.
Hic quidem igitur, sicut diximus, sic et tot dixit principia.
Leucippus vero et collega eius Democritus elementa quidem plenum et inane dicunt esse, dicentes velut hoc quidem ens illud vero non ens, horum autem plenum quidem et solidum ens, inane vero non ens; propter quod et nihil magis ens non ente esse dicunt, quia nec inane corpore. Causas autem entium haec ut materiam.
Et quemadmodum qui unum faciunt subiectam substantiam alia passionibus eius generant, rarum et spissum principia passionum ponentes, eodem modo et hii differentias causas aliorum esse dicunt. Has vero tres dicunt esse: figuram et ordinem et positionem. Differre enim aiunt ens rismo et diathigi et tropi solum; horum autem rismos figura est et diathigi ordo et tropi positio. Differt enim a ab n figura, an autem a na ordine, z autem ab n positione. De motu vero, unde aut quomodo inest existentibus, et hii aliis consimiliter negligenter dimiserunt.
De duabus quidem igitur causis, ut diximus, in tantum videtur quesitum esse prius.
In hiis autem et ante hos vocati Pytagorici mathematica tangentes primi ea produxerunt, et in eis nutriti horum principia omnium esse putaverunt. Horum autem quoniam numeri natura sunt primi, et in numeris videbantur multas speculari similitudines existentibus et factis, magis quam in igne et aqua et terra; quia talis quidem numerorum passio iustitia, talis autem anima et intellectus, alia vero tempus, et aliorum ut est dicere unumquodque similiter.
Amplius autem et armoniarum in numeris speculantes passiones et rationes, quoniam et alia quidem numeris secundum naturam omnem videbantur assimilata esse, numeri autem omnis nature primi, elementa numerorum existentium elementa cunctorum esse existimaverunt, et totum celum armoniam esse et numerum. Et quaecumque habebant confessa monstrare et in numeris et in armoniis ad celi passiones et partes et ad totum ornatum, haec colligentes adaptabant. Et si quid alicubi deficiebat, adnectebant ut ipsis totum negotium esset connexum. Dico autem puta quoniam perfectus denarius esse videtur et omnem comprehendere numerorum naturam, et quae secundum celum feruntur decem quidem esse dicunt. Solum autem novem existentibus manifestis, ideo antixthonam decimam faciunt. De hiis autem certius est in aliis a nobis determinatum.
Sed cuius quidem gratia supervenimus, hoc est ut accipiamus et de hiis quae ponunt esse principia et quomodo in dictas cadunt causas.
Videntur igitur [Videtur ergo] et hii numerum putare principium esse et quasi materiam existentibus et quasi passiones et habitus; numeri vero elementa par et impar, et horum hoc quidem finitum illud vero infinitum, unum autem ex hiis utrisque esse (et enim par esse et impar), numerum vero ex uno, numeros autem, sicut dictum est, totum celum.
Eorundem autem alii decem dicunt esse principia secundum coelementationem dicta: finitum infinitum, rimpar par, unum plurale, dextrum sinistrum, masculinum femininum, quiescens motum, rectum curuum, lucem tenebras, bonum malum, quadrangulare iongius altera parte.
Quemadmodum videtur Alemeon Crotoniatis suscipere, et aut hic ab illis aut illi ab hoc hunc sermonem acceperunt; et enim fuit etate alemeon sene existente Pytagora, hiis vero consimiliter enuntiavit. Nam ait esse duo multa humanorum, dicens contrarietates non sicut hii determinatas sed quascumque, ut album nigrum, dulce amarum, bonum malum, magnum parvum. Hic quidem indeterminate proiecit de ceteris, Pytagorici vero et quot et quae contrarietates enuntiaverunt.
Ab hiis igitur ambobus tantum est accipere, quia contraria sunt existentium principia; quot vero ab aliis, et quae haec sint. Qualiter tamen ad dictas causas contingit adducere, plane quidem non est dearticulatum ab illis, videntur autem ut in materie specie elementa ordinare; ex hiis enim ut ex eis quae insunt constitui et plasmari dicunt substantiam.
Antiquorum quidem igitur elementa nature plura dicentium ex hiis sufficiens est intellectum speculari. Sunt autem aliqui qui de omni quasi una existente natura enuntiaverunt, modo vero non eodem omnes neque ipsius bene neque ipsius secundum naturam. Ad presentem quidem igitur causarum perscrutationem nullatenus congruit de ipsis sermo; non enim ut phisiologorum quidam qui unum posuerunt, ipsum ens tamen generant quasi ex materia ex uno, sed alio dicunt hii modo; illi namque motum apponunt, ipsum omne generantes, hii vero immobile dicunt esse.
At tamen tantum conveniens est presenti speculationi. Parmenides quidem enim videtur unum secundum rationem tangere, mellissus vero ipsum secundum materiam; quare et hic quidem finitum, ille vero infinitum id ait esse. Xenophanes vero primus horum unum dixit. Parmenides enim qui huius dicitur discipulus nihil explanavit, neque de natura horum neutra visus est tangere, sed ad totum celum respiciens ipsum unum dicit esse deum.
Hii quidem igitur, sicut diximus, praetermittendi sunt ad presentem inquisitionem, duo quidem et penitus tamquam existentes parum agrestiores: xenophanes et mellissus. Parmenides autem magis videns visus est dicere. Nam praeter ens non ens nichil dignatus esse, ex necessitate ens opinatur unum esse et aliud nihil; de quo manifestius in phisicis diximus. Coactus vero apparentia sequi, et unum quidem secundum rationem plura vero secundum sensum opinans esse, duas causas et duo principia rursus ponit, calidum et frigidum, ut ignem et terram dicens; horum autem quod quidem secundum ens calidum ordinat, alterum vero secundum non ens.
Ex dictis quidem igitur etde rationi consentientibus iam sapientibus haec accepimus. A primis quidem principium esse corporeum (aqua namque et ignis et similia corpora sunt), et ab hiis quidem unum ab illis vero plura principia corporea, utrisque tamen haec ut in materie specie ponentibus; a quibusdam vero hanc causam ponentibus et cum hac illam unde motus, et hanc ab hiis quidem unam ab illis vero duas.
Igitur usque ad Ytalicos et absque illis mediocrius dixerunt alii de ipsis; at tamen, ut diximus, duabus sunt causis usi, et harum alteram hii quidem unam illi vero duas faciunt: illam unde motus.
Pytagorici vero duo quidem principia dixerunt secundum eundem modum, tantum autem addiderunt quod et proprium eorum est: quia finitum et infinitum non alias aliquas putaverunt esse naturas, ut ignem aut terram aut aliud aliquid tale, sed infinitum ipsum et unum ipsum horum esse substantiam de quibus predicantur. Quapropter et numerum esse substantiam omnium. De hiis igitur secundum hunc enuntiaverunt modum, et de eo quod quid est dicere et diffinire ceperunt, valde autem simpliciter tractaverunt. Superficialiter enim diffinierunt, et cui primo inerat dictus terminus, hoc esse substantiam rei putaverunt, ut si quis existimet idem esse duplum et dualitatem eo quod primo inest duobus duplum. Sed fortasse duplo et dualitati non idem est esse; si autem non, multa ipsum unum erit, quod et illis accidit. De prioribus quidem igitur et aliis tot est accipere.
Post dictas vero philosophias Platonis supervenit negotium, in multis quidem hos sequens, alia vero et propria praeter ytalicorum philosophiam habens. Nam ex nouo consentiens Cratilo et Eracliti opinionibus, quasi sensibilibus omnibus semper defluentibus et scientia de eis non existente, haec quidem et posterius ita suscepit. Socrate vero circa moralia negotiante et de tota natura nihil, in hiis tamen universale quaerente et de diffinitionibus primo intellectum firmante, illum suscipiens propter tale putavit quasi de aliis hoc factum et non de sensibilium aliquo; impossibile namque est communem rationem esse alicuius sensibilium, semper transmutantium. Sic itaque talia quidem entium ydeas et species appellavit, sensibilia vero propter haec et secundum haec dici omnia; nam secundum participationem esse multa univocorum speciebus. participationem vero secundum nomen transmutavit. Pytagorici quidem enim existentia dicunt esse numerorum imitatione, Plato vero participatione, nomen transmutans. Participationem tamen aut imitationem quae utique sit specierum dimiserunt in communi quaerere.
Amplius autem praeter sensibilia et species mathematica rerum dicit esse intermedia, et differentia a sensibilibus quidem, quia sempiterna sunt et immobilia, a speciebus autem eo quod haec quidem multa quaedam similia sint, species autem ipsum unum unumquodque solum.
Quoniam autem species cause sunt aliis, illarum elementa omnium putaverunt existentium elementa esse. Ut quidem igitur materiam magnum et parvum esse principia, ut autem substantiam unum; ex illis enim secundum participationem unius species esse numeros.
Unum tamen esse substantiam, et non aliquid aliud ens dici unum, consimiliter Pytagoricis dixit, et numeros esse causas materie substantiae similiter ut illi; pro infinito autem ut uno dualitatem facere, et infinitum ex magno et parvo, hoc proprium. Amplius hic quidem numeros praeter sensibilia, illi vero numeros esse dicunt res ipsas, et mathematica intermedia horum non ponunt.
Unum quidem igitur et numeros praeter res facere, et non ut Pytagorici, et specierum introductio propter eam quae in rationibus perscrutationem evenit (priores enim dialetica non participaverunt); dualitatem autem facere alteram naturam, quia numeri extra primos naturaliter ex ea generantur velut ex aliquo ecmagio.
Equidem econtrario [Attamen e contrario] contingit; non enim rationale ita. Nunc quidem enim ex materia multa faciunt, species vero semel generat solum; videtur autem ex una materia una mensa, speciem autem qui inducit unus existens multas facit. Similiter quoque se habet masculus ad feminam; haec enim ab uno impletur coitu, masculus vero multas implet; quamvis haec imitationes principiorum illorum sunt.
Plato quidem igitur de quesitis ita diffinivit. Palam autem ex dictis quia duabus causis solum est usus, ipsa quae est eius quod quid est et ipsa materia; species enim eius quod quid est cause sunt aliis, speciebus vero unum. Et quae materia subiecta de qua species hae quidem in sensibilibus, hae autem in speciebus, unum vero in speciebus dicitur, quia haec dualitas est: magnum et parvum. Amplius bene et male causam dedit elementis singulis singulam, quod magis dicimus priorum investigare quosdam philosophorum, ut Empedoclem et Anaxagoram.
Breviter igitur et capitaliter qui et quomodo de principiis et veritate dixerunt pertransivimus. At tamen ab eis tantum habemus, quia dicentium de principio et causa nullus praeter ea quae sunt in phisicis a nobis determinata dixit, sed omnes tenuiter quidem, videntur autem illa tangere aliqualiter.
Hii quidem ut materiam principium dicunt, sive unam sive plures supponant, et sive corpus sive incorporea ponant; ut Plato quidem magnum et parvum dicens, Ytalici vero infinitum, et empedocles ignem et terram et aquam et aerem, Anaxagoras autem similium partium infinitatem. Hii itaque omnes causam talem sunt tangentes, et amplius quicumque aerem aut ignem aut aquam aut igne spissius aere autem subtilius; et enim quidam tale primum elementum dixerunt.
Hii quidem igitur hanc causam solum tetigerunt; alii vero quidam unde principium motus, ut quicumque amicitiam et litem et intellectum aut amorem principium faciunt.
Quod autem quid erat esse et substantiam plane nullus dedit. Maxime autem qui species ponunt dicunt; neque enim ut materiam sensibilibus species et quae in speciebus neque ut hinc principium motus proveniens existimant (immobilitatis enim causas magis et eius quod est in quiete esse dicunt), sed quod quid erat esse aliorum singulis species prestant, speciebus autem unum.
Cuius vero causa actus et transmutationes et motus modo quodam dicunt causam, ita vero non dicunt neque quod vere natum est. Nam intellectum quidem dicentes aut amicitiam ut bonum quidem has ponunt causas; non tamen ut gratia horum aut existens aut factum aliquid entium, sed ut ab hiis horum esse motus dicunt. Similiter autem et unum aut ens dicentes esse talem naturam substantiae quidem causam dicunt esse, non tamen huius causa aut esse aut fieri. Quare dicere et non dicere aliqualiter accidit eis bonum causam; non enim simpliciter sed secundum accidens dicunt.
Quod quidem igitur recte determinatum est de causis et quot et quae, testimonium prebere nobis videntur et hii omnes, aliam causam tangere non valentes. Ad haec autem quia quaerenda sunt principia aut sic omnia aut horum aliquo modo, palam. Quomodo etiam horum unusquisque dixit et quomodo habent de principiis, contingentes autem dubitationes post hoc pertranseamus de ipsis.
Quicumque quidem igitur unum ipsum omne et unam esse quandam naturam ut materiam ponunt, et eam corpoream et magnitudinem habentem, palam quia multiphciter delinquunt. Corporum enim elementa ponunt solum, incorporeorum vero non, existentibus et incorporeis.
De generatione quoque et corruptione causam dicere conantes, et de omnibus phisice tractantes, motus causam auferunt. Amplius autem substantiam nullius ponere causam nec quod quid est, et ad haec facile esse quodcumque simplicium corporum principium excepta terra, non considerantes eam quae ex invicem generationem aliqualiter faciunt; dico autem ignem et aquam et terram et aerem. Haec quidem enim congregatione illa vero disgregatione ex ad invicem fiunt; hoc autem ad prius esse et posterius plurimum differt.
Aliqualiter enim utique videbitur maxime elementale esse omnium ex quo primo fiunt congregatione, tale vero est quod minutissime partis et subtilissimum est corporum. Unde quicumque ponunt ignem principium, maxime confesse rationi huic dicunt. Tale vero et aliorum unusquisque confitetur elementum esse quod corporum.
Nullus enim posteriorum et unum dicentium terram esse elementum voluit, palam quia propter magnitudinem partialitatis. Quodlibet autem trium elementorum iudicem quendam accepit; hii namque ignem illi vero aquam alii aerem hoc esse dicunt. Sed quare non et terram dicunt, quemadmodum hominum multi? Omnia namque terram esse dicunt. Dicit autem et Esiodus terram primam corporum factam esse; sic enim antiquam et popularem contingit esse existimationem. Secundum hanc igitur rationem nec si quis horum aliquid dicit praeter ignem, nec si quis aere quidem spissius hoc ponit aqua vero subtilius, non recte utique dicet.
Si vero est quod generatione posterius natura prius, et quod est digestum et concretum posterius generatione, horum utique erit contrarium: aqua quidem aere prior et terra aqua.
De ponentibus quidem igitur unam causam qualem diximus sint haec dicta. Idem autem [Idem quoque] et si quis haec plura ponit, velut Empedocles quatuor dicit esse corpora materiam. Et enim huic haec quidem eadem illa vero propria accidere necesse. Ex ad invicem enim generata cernimus quasi non semper igne et terra eodem corpore permanente (dictum est autem de eis in phisicis); et de moventium causa, utrum unum aut plura ponendum, nec recte nec irrationabiliter putandum est omnino dictum esse.
Et ex toto alterationem auferri est necesse sic dicentibus; non enim ex calido frigidum nec ex frigido calidum erit. Quid enim haec patietur contraria, et quae est una natura quae fit ignis et aqua: quod ille non ait.
Anaxagoram vero si quis susceperit elementa duo dicere, suscipiat maxime secundum rationem, quam ille quidem non dearticulavit; secutus est enim ex necessitate dicentes eam.
Nam absurdo existente et aliter dicere permixta esse a principio omnia, et quia oportet accidere quod impermixta preexistant et quia non aptum est cuilibet permisceri quodlibet. Ad haec autem quia passiones et accidentia separantur a substantiis; eorundem enim permixtio et separatio. Tamen si quis prosequitur dearticulans quae vult dicere, forsan apparebit mirabilius dicens. Quando namque nihil erat discretum, palam quia nihil erat verum dicere de substantia illa. Dico autem quia neque album neque nigrum aut fuscum aut alium colorem, sed non colorata erat ex necessitate; horum enim colorum aliquem haberet. Similiter autem et sine sapore eadem hac ratione, nec aliud similium nihil; nec enim quale aliquid id possibile esse nec quantum nec quid. Aliqua enim dictarum in parte specierum inesset utique ei, sed hoc impossibile permixtis omnibus; iam enim discreta essent, dicit autem permixta esse omnia praeter intellectum, hunc autem impermixtum solum et purum. Ex hiis itaque accidit ei dicere principia ipsum unum (hoc enim simplex et impermixtum) et alterum, quale ponimus indeterminatum antequam determinetur et quadam specie participet. Quare dicitur quidem nec recte nec plane, vult tamen aliquid simile posterius dicentibus et nunc apparentibus magis.
Verum hii quidem hiis qui circa generationem sermonibus et corruptionem et motum proprii sunt solum; fere namque circa talis substantiae principia et causas quaerunt solum.
Quicumque vero de omnibus existentibus faciunt theoriam, existentium autem haec quidem sensibilia illa vero insensibilia ponunt, palam quia de utrisque generibus perscrutationem faciunt. Propter quod magis utique immorabitur aliquis de eis, quid bene aut non bene dicunt ad presentem nobis propositorum perscrutationem.
Pytagorici quidem igitur vocati principiis et elementis extranee a phisiologis sunt usi. Causa vero quia acceperunt ea ex non sensibilibus; nam mathematica existentium sine motu sunt, extra ea quae sunt circa astrologiam. Disputant tamen et tractant omnia de natura; generant enim celum, et quod circa huius partes et passiones et operationes accidit observant, et principia et causas in haec dispensant, quasi aliis phisiologis consentientes quia ens hoc est quodcumque sensibile est et comprehendit vocatum celum. Causas vero et principia, sicut diximus, dicunt sufficientia pertingere usque ad ea quae sunt entium superiora, et magis quam de natura rationibus convenientia.
Ex quo tamen modo motus inerit fini et infinito solum suppositis et pari et impari, non dicunt, aut quomodo possibile sine motu et transmutatione generationem et corruptionem esse aut eorum quae feruntur opera circa celum.
Amplius autem sive quis det eis ex hiis esse magnitudinem sive hoc ostendatur, tamen quomodo erunt haec corporum levia illa vero gravitatem habentia? Ex quibus enim supponunt et dicunt, nihil magis de mathematicis dicunt corporibus quam de sensibilibus; unde de igne aut terra aut aliis huiusmodi corporibus nihil dixerunt, sicut nihil de sensibilibus existimo dicentes proprium.
Amplius autem quomodo oportet accipere causas quidem esse numeri passiones et numerum circa celum existentium et factorum et ab initio et nunc, numerum vero alium nullum esse praeter numerum hunc ex quo constitit mundus? Nam cum in hac parte opinio et tempus sit eis, parum vero desuper aut subtus iniustitia et discretio aut permixtio, demonstrationem autem dicant quia horum unumquodque numerus est, accidit autem secundum hunc locum iam pluralitatem esse constitutarum magnitudinum, quia passiones hae sequuntur singula loca: utrum idem est hic numerus qui in celo est, quem oportet accipere quia horum unumquodque est, aut praeter hunc alius? Plato namque alium ait esse; existimat etiam quidem et ille numeros haec esse et horum causas, sed illos quidem intellectuales causas hos vero sensibiles.
De Pytagoricis ergo dimittatur ad presens; sufficit enim ipsa tangere tantum. Qui vero ydeas posuerunt primum quidem horum existentium accipere causas quaerentes alia hiis equalia numero attulerunt, ut si quis numerare volens paucioribus quidem existentibus putet non posse, plura vero faciens numeret. Nam fere equales, aut non pauciores, hiis sunt species de quibus quaerentes causas ab hiis ad illas provenerunt. Secundum unumquodque enim equivocum (omonimum) aliquid est, et circa substantias aliorum est in multis unum, et in hiis et in sempiternis.
Amplius autem secundum quos modos ostendimus quia sunt species, secundum nullum videntur horum. Ex quibusdam enim non est necesse fieri sillogismum, ex quibusdam vero et non quorum putamus horum species fiunt; quia secundum rationes eas quae ex scientiis species omnium erunt quo rumcumque sunt scientie, et secundum unum in multis et negationibus, et secundum intelligere autem aliquid corrupti corruptibilium; fantasma enim aliquid horum est.
Amplius autem rationum certissime aliae quidem eorum quae ad aliquid ydeas faciunu quorum non dicunt esse secundum se genus, aliae vero tertium hominem dicunt.
Et omnino quae sunt de speciebus rationes auferunt quae magis esse volunt dicentes esse species quam ipsas ydeas esse. Accidit enim dualitatem non esse primam sed numerum, et ad aliquid ipso quod secundum se, et omnia quaecumque aliqui de speciebus opiniones sequentes opposuerunt principiis.
Amplius autem secundum existimationem quidem secundum quam esse dicimus ydeas, esse non solum substantiarum species sed multorum et aliorum; et enim conceptus unus non solum circa substantias sed et de aliis est, et scientie non solum sunt ipsius substantiae sed et aliorum, accidunt autem et mille talia alia. Secundum vero necessitatem et opiniones de eis, si sunt participabiles species, substantiarum necesse ydeas esse solum. Non enim secundum accidens participantur, sed oportet hac uniuscuiusque participare in quantum non de subiecto dicitur. Dico autem ut si quid per se duplo participat, hoc et sempiterno participat, sed secundum accidens; accidit enim duplo sempiternum esse.
Quare substantia erunt species; hae vero substantiam hic significant et ibi. Aut quid erit ipsum esse dicere aliquid praeter haec, unum in multis? Et si quidem eadem species ydearum et participantium, aliquid erit commune; quid enim magis in corruptibilibus dualitatibus, et dualitatibus multis quidem sed sempiternis, dualitas unum et idem, quam in hac et aliqua? Si vero non eadem species, equivocatio erit, et simile ut si quis vocat hominem Calliam et lignum, nullam eorum communitatem inspiciens.
Omnium autem dubitabit aliquis maxime quid conferunt species sempiternis sensibilium aut hiis quae fiunt et corrumpuntur; nec enim motus nec transmutationis nullius sunt causa eis.
At vero nec ad scientiam nihil auxiliatur eis quae est aliorum (nec enim ille horum substantia; nam in hiis essent) nec ad esse, cum non insint participantibus; sic enim forsan causa videbitur esse album permixtum albo. Sed haec quidem ratio valde mobilis est, quam Anaxagoras prius et Eudoxus posterius et alii quidam dixerunt; facile namque colligere multa et impossibilia ad talem opinionem.
At vero nec ex speciebus sunt alia secundum nullum modum dici consuetorum. Dicere vero exempla esse et eis alia participare vaniloquium est et metaphoras dicere poeticas. Quid enim est [Nam quid est] quod agitur ad ydeas respiciens? Contingit enim et esse et fieri simile quodcumque et non assimilatum ad illud; quare et existente Socrate et non existente fiet qualis Socrates. Similiter autem palam quia etiam si sit Socrates sempiternus. Erunt eiusdem exemplaria plura, quare et species, ut hominis animal et bipes, simul autem et autoanthropos. Amplius autem non solum sensibilium species exemplaria sed et ipsarum, ut genus specierum; quare idem erit exemplar et ymago.
Amplius videbitur [Amplius opinabitur] utique impossibile esse separatim substantiam et cuius est substantia. Quare quomodo ydee substantiae rerum existentes separatim erunt?
In Fedone vero sic dicitur quasi ipsius esse et fieri cause sint species. Et etiam existentibus speciebus tamen non fiunt participantia, si non sit quod movit, et multa fiunt alia, ut domus et anulus, quorum non dicimus esse species. Quare palam quia contingit et alia et esse et fieri propter tales causas quales et nunc dicte.
Amplius si sunt numeri species, quomodo cause erunt? utrum quia alii numeri sunt ipsa existentia, ut hic quidem numerus homo ille vero Socrates et alius Callias? Quid igitur hiis sunt cause illi? Nec enim si hii quidem sempiterni illi vero non, non differunt. Si vero quia rationes numerorum et hic, ut symphonia, palam quia est unum quid quorum sunt rationes. Si itaque hoc materia, manifestum quia et ipsi numeri alique rationes erunt alius ad aliud. Dico autem ut si est Callias ratio in numeris ignis et terre et aque et aeris, et autoanthropos, sive numerus quis existens sive non, tamen erit ratio in numeris quorundam et non numerus, et non erit quis propter ea numerus.
Amplius ex multis numeris unus fit numerus, ex speciebus autem una species aliqualiter. Sed si nec ex ipsis sed ex unis , ut in millenario, quomodo se habent unitates? Sive enim eiusdem speciei, multa inconvenientia accidunt, sive non eiusdem speciei, nec eaedem sibi invicem nec aliae omnes omnibus; quo namque different impassibiles existentes? Nec enim rationabilia haec neque intelligentie confessa.
Amplius autem aliud aliquod genus numeri facere est necesse circa quod sit arismetica; et omnia intermedia dicta ab aliquibus simpliciter, ex quibus sunt principiis? Aut quare intermedia eorum quae hic et ipsorum erunt? Amplius unitates quae sunt in dualitate utraque est ex aliqua priore dualitate; quamvis impossibile. Amplius quare unum numerus est collectus?
Amplius cum dictis [Amplius autem], si sunt differentes unitates, oportebit ita dicere quemadmodum et quicumque elementa quatuor aut duo dicunt; et enim horum quilibet non commune dicit elementum, ut corpus, sed ignem et terram, sive sit commune corpus ipsum sive non. Nunc autem dicitur quasi uno existente quemadmodum igne aut aqua similium partium; si vero sic, non erunt substantiae numeri. Sed palam quia, si omne est aliquid unum ipsum et hoc est principium, multipliciter dicitur ipsum unum; aliter enim impossibile.
Volentes autem substantias ad principia reducere longitudines quidem ponimus ex producto et brevi (ex aliquo paruo et magno) et planum ex lato et arto, corpus vero ex profundo et humili. Quamvis quomodo [attamen quomodo] habebit aut planum lineam aut solidum lineam et planum? Aliud enim genus et latum et artum et profundum et humile. Quemadmodum ergo nec numerus est in eis, quia multum et paucum ab hiis alterum , palam quia nec aliud nihil superiorum inerit inferioribus. At vero nec genus profundi latum; esset enim planum aliquod corpus. Amplius puncta ex quo inexistunt? Huic quidem igitur generi et Plato oppugnabat tamquam existente geometrico dogmati, sed lineae principium vocabat. Hic autem multotiens indivisibiles lineas posuit. Quamvis necesse terminum aliquem harum esse; quare ex qua ratione linea est, et punctum est.
Omnino autem sapientia de manifestis causam inquirente, hoc quidem praetermisimus; nihil enim de causa dicimus unde principium est transmutationis. Horum vero substantiam dicere putantes ipsorum alias quidem substantias esse dicimus, quomodo vero ille horum substantiae, uane dicimus; nam et participare, sicut prius diximus, nihil est.
Nec quam in scientiis videmus, existens causa, propter quam et omnis intellectus et omnis natura facit, nec hanc causam quam esse dicimus unum principiorum, nihil tangunt species, sed facta est mathematica presentibus philosophia, dicentium aliorum gratia ea oportere tractari.
Amplius autem substantiam subiectam ut materiam magis mathematicam aliquis suscipiet, et magis predicari et differentiam esse substantiae et materiei, ut magnum et parvum. Sicut phisiologi aiunt rarum et spissum, primas subiecti dicentes esse differentias has; haec namque sunt superhabundantia quaedam et defectio. Et de motu, si quidem haec erunt motus, palam quia moventur species; sin autem, unde venit? Tota namque de natura auferetur perscrutatio.
Et quod videtur esse facile: monstrare quod unum omnia non fiunt. Expositione enim non fiunt omnia unum sed id aliquid unum, si quis dat omnia, et nec hoc, si non genus dat universale esse; hoc autem in quibusdam impossibile.
Nullam autem [Nullam namque] rationem habent nec quae sunt post numeros longitudines, latitudines et solida, nec quomodo sunt aut futura sint, nec si aliquam habent virtutem; haec enim nec species possibile esse (non enim sunt numeri) nec intermedia (sunt enim illa mathematica) nec corruptibilia. Sed rursum quartum videtur aliud hoc genus.
Et omnino existentium quaerere elementa non dividentem multipliciter dicta invenire impossibile est, et aliter secundum hunc modum quaerentes ex quibus sunt elementis. Ex quibus enim facere aut pati aut ipsum rectum non est accipere, sed siquidem, substantiarum solum esse contingit; quare existentium omnium elementa aut quaerere aut putare habere non est verum.
Quomodo autem aliquis discet omnium elementa? Palam enim quia non est possibile preexistere cognoscentem prius. Sicut enim geometrizare discentem alia quidem oportet prescire, quorum autem est scientia et de quibus debet discere non prenoscit, ita et in aliis. Quare si qua est omnium scientia, ut quidam aiunt, nihil utique preexistet hic cognoscens. quamvis sit omnis disciplina per precognita aut omnia aut quaedam, aut per demonstrationem aut per diffinitiones (oportet enim ex quibus est diffinitio prescire et esse nota); similiter autem et quae per inductionem. At vero et si existit connaturalis, mirum quomodo latemus habentes potissimam scientiarum.
Amplius autem quomodo aliquis cognoscit ex quibus est, et quomodo erit manifestum? Et enim hoc habet dubitationem. Ambiget enim aliquis quemadmodum et circa quasdam sillabas; hii namque SMA ex S et M et A dicunt esse, alii vero quendam alium sonum dicunt esse et cognitorum nullum.
Amplius autem quorum est sensus, haec quomodo aliquis non habens sensum cognoscet? Quamvis oportebat, si omnium haec sunt elementa ex quibus, quemadmodum composite voces sunt ex propriis elementis
Quod quidem igitur [Quoniam ergo] dictas in phisicis causas quaerere visi sunt omnes, et extra has nullam habemus dicere, palam et ex prius dictis. Sed tenuiter hae, et modo quodam omnes prius dicte sunt modo vero quodam nullatenus. Balbutiens enim est visa prima philosophia de omnibus, velut noua existens circa principium et primo. Quoniam et Empedocles os dicit esse rationem. Hoc autem est quod quid erat esse et substantia rei. At vero similiter necessarium et carnis et aliorum singulorum esse rationem aut nihil; propter hoc enim et caro et os est et aliorum unumquodque, et non propter materiam quam ille dicit, ignem et terram et aerem et aquam. Sed haec alio quidem dicente simul dixit ex necessitate, manifeste vero non dixit.
De talibus quidem igitur ostensum est et prius. Quaecumque vero de ipsis hiis dubitabit aliquis, resumamus iterum; nam forsan ex ipsis habundabimus aliquid ad posteriores dubitationes.
De veritate theoria sic quidem difficilis est, sic vero facilis.
Signum autem est neque digne nullum adipisci ipsam posse nec omnes exsortes esse, sed unumquemque aliquid de natura dicere,
Et secundum unum quidem nihil aut parum ei immittere, ex omnibus autem coarticulatis fieri magnitudinem aliquam.
Quare si videtur habere ut proverbialiter dicimus fcin foribus quis delinquet?’, sic quidem utique erit facilis; habere autem totum et partem non posse difficultatem eius ostendit.
Forsan autem et difficultate secundum duos existente modos, non in rebus sed in nobis est eius causa. Sicut enim nicticoracum oculi ad lucem diei se habent, sic et anime nostre intellectus ad ea quae sunt omnium nature manifestissima.
Non solum autem hiis dicere gratiam iustum est quorum aliquis opinionibus communicaverit, sed et hiis qui adhuc superficialiter enuntiaverunt; et enim hii conferunt aliquid, nam habitum nostrum preexercitati sunt. Nam si Thimotheus non fuisset, multam melodiam non haberemus; si autem non Phrinis, thimotheus non fuisset. Eodem vero modo et de enuntiantibus veritatem; a quibusdam enim opiniones quasdam accepimus, sed alii ut hii forent causa fuerunt.
Vocari vero philosophiam veritatis scientiam recte habet. Nam theorice finis est veritas et practice opus; et enim si quomodo se habet intendant, non causam secundum se sed ad aliquid et nunc speculantur practici.
Nescimus autem verum sine causa. Unumquodque vero rmaxime ipsum aliorum secundum quod et aliis inest univocatio, puta ignis calidissimus; et enim est causa aliis hic caloris. quare et verissimum quod posterioribus est causa ut sint vera. Quapropter semper existentium principia semper esse verissima est necesse; non enim quandoque vera nec illis causa aliquid est ut sint, sed illa aliis. Quare unumquodque sicut se habet ut sit, ita et ad veritatem.
At vero quod sit principium quoddam et non infinite cause existentium nec in directum nec secundum speciem, palam. Nec enim ut ex materia hoc ex hoc in infinitum progredi est possibile, veluti carnem quidem ex terra, terram vero ex aere, aerem autem ex igne, et hoc non stare. Nec unde principium motus, ut hominem ab aere moveri, et hunc a sole, solem vero a lite, et huius nullum esse finem. Similiter autem nec id cuius causa in infinitum ire est possibile; iter quidem sanitatis causa, illam vero felicitatis, et felicitatem alius, et ita semper aliud alius causam esse. Et in quid erat esse similiter.
Mediorum enim, extra quae est aliquid ultimum et primum, necesse est esse quod prius est causam ipsorum post se. Nam si dicere nos oporteat quid trium causa, quod primum est dicemus; non enim quod est ultimum, nullius enim quod finale est; sed nec medium, nam unius. Nihil enim differt unum aut plura esse, nec infinita aut finita. Infinitorum vero secundum modum istum et omnino infiniti partes omnes medie sunt similiter usque modo; quare si ex toto nihil est aliquod primum, ex toto causa nulla est.
At vero neque in deorsum est possibile in infinitum ire, ipso sursum habente principium, ut ex igne quidem aquam, ex hoc vero terram, et ita semper aliquid aliud fieri genus.
Dupliciter enim fit hoc ex hoc, non ut hoc dicitur post hoc, ut ex isthmiis olympia, sed ut aut ex puero mutato vir aut ex aqua aer. Ut quidem igitur ex puero fieri virum dicimus [Ergo sic ex puero], quomodo ex eo quod fit quod factum est aut ex eo quod perficitur perfectum. Semper enim est medium, ut esse et non esse generatio, ita et quod fit existentis et non existentis. Est autem addiscens qui fit sciens, et hoc est quod dicitur quia fit ex discente sciens. Hoc vero ut ex aere aquam: corrupto altero.
Propter quod illa quidem non reflectuntur ad invicem, nec fit ex viro puer; non enim fit ex generatione quod fit, sed est post generationem. Sic enim est dies ex aurora, quia post hanc; propter quod nec aurora ex die. Altera vero reflectuntur.
Utroque autem modo impossibile [est] in infinitum ire. Existentium enim intermediorum necesse est finem esse. quaedam vero ad invicem reflectuntur; alterius enim corruptio alterius est generatio.
Simul autem impossibile primum sempiternum corrumpi. Quoniam enim non est infinita generatio in sursum, necesse ex quo corrupto primo aliquid factum est non sempiternum esse.
Amplius autem quod est cuius causa finis est, tale vero quod non alius causa, sed alia illius. Quare si quidem fuerit tale ipsum ultimum, non erit infinitum; si vero nihil tale, non erit quod cuius causa. Sed qui infinitum faciunt, latent auferentes boni naturam (et nullus conabitur aliquid facere ad terminum non futurus venire). Neque utique erit intellectus in talibus; nam causa alicuius semper facit qui intellectum habet; hoc enim est terminus; finis enim terminus est.
Sed nec quod quid erat esse convenit reduci ad aliam diffinitionem multiplicantem rationem. Semper enim quae ante est magis est, et quae posterior est non est; cuius autem primum non est, nec habitum est.
Amplius scire destruunt qui ita dicunt; non enim possibile scire priusquam ad individua perueniatur. Et cognoscere non est; nam quae sic sunt infinita, quomodo contingit intelligere?
Non enim simile in linea , quae secundum divisiones quidem non stat, intelligere vero non est non statuentem; propter quod non enumerabit sectiones qui per infinitam procedit. Sed materiam in eo quod movetur intelligere necesse; et infinito nihil est. Esse autem non. Non infinitumque est infinito esse.
Sed si infinitae essent pluralitate species causarum, non esset nec ita cognoscere; tunc enim scire putamus cum causas ipsas noverimus. Infinitum vero secundum adiectionem non est pertransire in finito.
Contingunt autem auditiones secundum consuetudines entibus; nam ut consuevimus ita dignamur dici. Et quae praeter ea non similia videntur, sed propter inconsuetudinem minus nota et magis extranea; nam consuetum notius.
Quantam vero vim habeat quod consuetum est leges ostendunt, in quibus fabularia et puerilia magis quidem valent cognitione de eis propter consuetudinem.
Alii ergo [vero], si non mathematicae quis dicit, non recipiunt dicentes. Alii, si non exemplariter. Et hii testem induci dignantur poetam. Et illi quidem omnia certe; hiis vero flebilis est certitudo aut propter impotentiam complectendi aut propter micrologiam. Habet enim aliquid quod certum est tale, ut quemadmodum in symbolis et rationibus non liberum esse quibusdam videtur.
Propter quod oportet erudiri quomodo singula sunt recipienda, et absurdum est simul quaerere scientiam et modum scientie; est autem neutrum facile accipere.
Acribologia vero mathematica non in omnibus est expetenda, sed in non habentibus materiam. Propter quod non naturalis est modus; omnis enim forsan natura materiam habet. Ideoque primum perscrutandum quid est natura. Ita namque et de quibus est phisica, manifestum erit; et si unius scientie aut plurium est causas et principia considerare. 
Necesse est ad quesitam scientiam nos aggredi primum de quibus dubitare primum oportet. Haec autem sunt quaecumque de ipsis aliter susceperunt quidam, et si quid extra haec est praetermissum.
Inest autem investigare volentibus pre opere bene dubitare; posterior enim copia [investigatio] priorum est solutio dubitatorum, soluere vero non est ignorantis vinculum. Sed mentis dubitatio hoc de re demonstrat. In quantum enim dubitat, in tantum similiter ligatis est passa; impossibile enim utrisque procedere ad quod est ante. Propter quod oportet difficultates speculari omnes prius, horumque causa et quia quaerentes sine dubitatione primo similes sunt quo oportet ire ignorantibus;
et ad haec neque quando quesitum invenit aut non, cognoscit; finis enim huic est non manifestus, predubitanti vero manifestus. Amplius melius necesse est habere ad iudicandum eum qui audivit velut adversariorum et dubitantium omnes rationes.
Est autem dubitatio prima quidem de quibus in prohemialiter dictis dubitavimus, utrum unius aut multarum est scientiarum causas speculari; et utrum substantiae principia prima est scientie huius scire solum aut etiam de principiis ex quibus ostendunt omnes, ut utrum contingit unum et idem simul dicere et negare aut non, et de aliis talibus. Et si est circa substantiam, utrum una circa omnes aut plures sunt, et si plures, utrum omnes cognate aut earum hae quidem sapientie ille vero aliquid aliud dicende sunt.
Et hoc idem quoque necessarium est quaerere, utrum sensibiles substantiae esse solum dicende sunt aut praeter has aliae, et utrum unice sunt aut plura genera substantiarum, ut facientes species et mathematica inter istas et sensibilia . De hiis igitur, ut dicimus, perscrutandum est.
Et utrum circa substantias solum est speculatio aut et circa quae accidunt secundum se substantiis. Adhuc autem de eodem et diverso, simili et dissimili et contrarietate et de priore et posteriore et aliis omnibus talibus de quibuscumque dialetici intendere temptant, ex probabilibus solum perscrutationem facientes, quorum theoria est de omnibus. Amplius autem hiis eisdem quaecumque secundum se accidunt; et non solum quid est horum unumquodque, sed utrum uni est unum contrarium.
Et utrum principia et elementa genera sunt aut in quae dividitur existentium singulum. Et si genera, utrum quaecumque de individuis dicuntur finalia aut prima, ut utrum animal aut homo principiumque et magis est quam singulare.
Maxime vero quaerendum est et tractandum utrum est aliquid praeter materiam causa secundum se aut non, et hoc separabile aut non, et utrum unum aut plura numero. Et utrum est aliquid praeter simul totum (dico autem synolon, quando predicatur aliquid de materia) aut nihil, aut horum quidem horum vero non, et qualia talia existentium.
Amplius autem utrum principia numero aut specie determinata, et in rationibus et in subiecto, et utrum corruptibilium et incorruptibilium eadem aut diversa, et utrum incorruptibilia omnia aut corruptibilium corruptibilia. Amplius autem quod omnium difficillimum est et plurimam habet dubitationem: utrum unum aut ens, quemadmodum pytagorici et Plato dicebant, non alterum aliquid est sed entium substantia, aut non, sed alterum aliquid ipsum subiectum, ut Empedocles amorem dicit, alius vero ignem, alius aquam aut aerem.
Et utrum principia sint universalia aut ut singularia rerum; et potestate aut actu. Amplius utrum aliter aut secundum motum; haec enim dubitationem prestant magnam.
Ad haec autem utrum numeri et longitudines et figure et puncta substantiae quaedam sunt aut non. Et si substantiae, utrum separata a sensibilibus aut in eis. De hiis enim omnibus non solum difficile veritatem ipsam inquirere sed nec dubitare ratione facile bene.
Primum ergo de quibus in primis diximus, utrum unius aut plurium scientiarum sunt speculanda omnia genera causarum. Unius enim scientie quomodo erit non contraria existentia principia cognoscere?
Amplius autem multis existentium non insunt omnibus omnia. Quo namque modo possibile est motus principium esse in immobilibus aut boni naturam, siquidem omne quod est bonum secundum se et propter suam naturam finis est et ita causa quod illius causa et fiunt et sunt cetera, finis autem et cuius causa actus cuiusdam est finis, sed actus omnes cum motu? Quare in immobilibus non continget hoc esse principium nec esse aliquid autoagathon. Unde et in mathematicis nihil per hanc ostenditur causam, nec est demonstratio nulla eo quod melius aut deterius; sed nec omnino nullus talium alicuius reminiscitur. Quapropter et sophistarum quidam, ut aristippus, ipsas preneglexit. In aliis enim artibus et illiberalibus, ut tectonica et coriaria, eo quod melius vel deterius dici omnia, mathematicas vero nullam de bonis et malis rationem facere.
At vero si causarum scientie sunt plures et altera alterius principii, quae earum est dicenda quae quaeritur? Aut quis maxime rem quaesitam est sciens eas habentium?
Contingit enim eidem omnes modos causarum inesse, ut domus unde quidem motus ars et edificator, cuius vero causa opus, et materia terra et lapides, species vero ratio.
Igitur ex dudum determinatis quam decet vocare scientiarum sapientiam habet rationem quamlibet appellari. In quantum enim senior quidem et principalior, cui veluti seruientes non contradicere scientias alias iustum est, quae finis et boni talis est; huius enim causa sunt cetera.
In quantum vero primarum causarum et maxime scibilis definita est esse, quae substantiae utique erit talis. Multis enim modis idem scientibus magis quidem scire dicimus eum qui novit in ipso esse quid res quam in non esse, et horum eorundem alium alio magis, sed maxime qui quid est et non quantum aut quale aut quid facere aut pati est apta nata. Amplius autem et in aliis scire singula et quorum demonstrationes sunt tunc putamus existere quando scimus quid est, ut tetragonizare quid est, quia medie inventio; similiter autem et in aliis.
Circa generationes vero et actus et circa omnem transmutationem, quando cognoscimus principium motus; hoc autem alterum et oppositum fini. Quapropter videbitur alius esse scientie causarum harum singulas speculari.
At vero et de principiis demonstrationis, utrum unius est scientie aut plurium, dubitatio est. Dico autem demonstrativas comrnunes opiniones ex quibus omnes demonstrant. Ut quoniam omne necessarium aut dicere aut negare, et impossibile simul esse et non esse, et quaecumque aliae tales propositiones: utrum harum una scientia et substantiae aut alia, et si non una est, quam oportet appellare quae nunc est quaesita.
Unius igitur esse non est rationabile; quid enim magis geometrie quam qualiscumque de hiis est proprium obaudire? Si igitur similiter quidem qualiscumque est, omnium vero non contingit, sicut nec aliarum ita nec ipsas substantias cognoscentis proprium est de ipsis cognoscere.
Simul autem et quomodo erit ipsorum scientia? Quid quidem enim et unumquodque horum existit ens et nunc novimus; utuntur igitur eis ut notis artes aliae. Si autem de eis demonstratio est, oportebit aliquod genus esse subiectum et haec quidem passiones illa vero dignitates eorum. Nam de omnibus esse demonstrationem est impossibile. Necesse enim ex aliquibus esse et circa aliquid et aliquorum demonstrationem. Quare accidit omnium esse genus unum aliquid monstratorum; omnes enim demonstrative dignitatibus utuntur.
At vero si alia quae substantiae et quae de hiis, quae earum principalior et prior est earum? Universaliter enim maxime omnium principia sunt dignitates. Et si non est philosophi, cuius erit alius de eis speculari veritatem et falsitatem?
Totaliterque substantiarum utrum una omnium est aut plures scientie? Si quidem ergo non una, cuius substantiae ponenda est scientia ista?
Unam vero omnium non est rationabile. Et enim demonstrativa una de omnibus erit utique accidentibus, siquidem omnis demonstrativa circa aliquod subiectum speculatur per se accidentia ex communibus opinionibus. Circa idem igitur genus accidentia per se eiusdem est speculari ex eisdem opinionibus. Nam circa ipsum quia unius et ex quibus unius, sive eiusdem sive alius; quare et accidentia deinde hae speculabuntur aut ex hiis una.
Amplius autem utrum circa substantias solum theoria est aut et circa ipsis accidentia? Dico autem ut si solidum quaedam substantia est et lineae et superficies, utrum eiusdem scientie est ea cognoscere et accidentia circa unumquodque genus de quibus mathematice ostendunt, aut alius.
Nam si eiusdem, demonstrativa quaedam erit et quae est substantiae; non autem videtur eius quod quid est demonstratio esse.
Si vero diverse, quae erit speculans circa substantiam accidentia? Hoc enim reddere est valde difficile.
Amplius autem utrum sensibiles substantiae sole esse sint dicende aut praeter eas aliae? Et utrum unice aut plura genera substantiarum sunt, ut dicentes species et intermedia, circa quae mathematicas dicunt esse scientias?
Quomodo ergo dicimus species causasque et substantias secundum se, dictum est in primis de ipsis sermonibus.
Multis autem modis habentibus difficultatem, nullo minus absurdum dicere quidem aliquas esse naturas praeter eas quae sunt in celo, has autem easdem dicere sensibilibus nisi quia haec quidem sempiterna illa vero corruptibilia. Nam per se hominem dicunt esse et equum et sanitatem, aliud autem nihil, simile facientes deos esse dicentibus et humane speciei esse. Nihil enim aliud illi fecerunt quam homines sempiternos, nec hii species nisi sensibiles sempiternas.
Amplius autem si quis praeter species et sensibilia intermedia ponat, multas habebit dubitationes. Palam enim quia similiter lineae praeter ipsas et sensibiles erunt et unumquodque aliorum generum. Igitur quoniam astrologia harum una est, erit quoddam celum praeter sensibile celum et sol et luna et alia similiter celestia. Et quomodo hiis credere oportet? Neque enim immobile rationabile esse, mobile vero omnino impossibile. — Similiter autem et de quibus perspectiva tractat et in mathematicis armonica; et enim haec impossibile esse praeter sensibilia propter easdem causas. Nam si sunt sensibilia intermedia et sensus, palam quia et animalia erunt intermedia ipsorum et corruptibilium.
— Dubitabit autem aliquis et circa quae existentium quaerere oportet has scientias. Nam si in hoc differt geometria a geodesia solum, quia haec quidem horum est quae sentimus illa vero non sensibilium, palam quia et praeter medicinalem et alia erit scientia (et praeter unamquamque aliarum) inter ipsam medicinalem et hanc medicinalem. Sed quomodo hoc possibile? Et enim rsalubria quaedam utique erunt praeter sensibilia et autosanum.
Simul autem nec hoc verum quia geodesia sensibilium est magnitudinum et corruptibilium; corrupta enim utique esset corruptis.
At vero nec sensibilium erit magnitudinum nec circa caelum hoc astrologia. Nec enim sensibiles lineae tales sunt quales dicit geometer. Nihil enim rectum sensibilium ita nec rotundum; tangit enim regulam non secundum punctum circulus, sed ut Protagoras ait geometras redarguens. Nec motus nec revolutiones celi similes de quibus astrologia facit sermones, nec astris puncta naturam habent eandem.
— Sunt autem aliqui qui dicunt esse quidem intermedia haec dicta infra species et sensibilia, non tamen sine sensibilibus sed in hiis. Quibus accidentia impossibilia omnia quidem pluris est orationis pertransire, sufficit autem et talia speculari.
Non enim in talibus congruum est habere sic solum, sed palam quia et species convenit in sensibilibus esse; eiusdem enim rationis utraque haec sunt.
Amplius autem duo solida in eodem necesse est esse loco,
et non esse immobilia in motis existentia sensibilibus. 
Totaliter autem cuius causa quis ponet utique esse quidem ipsa, esse autem in sensibilibus? Eadem enim contingent inconvenientia eis quae predicta sunt; erit enim celum aliquod preter celum, tamen non extra sed in eodem loco, quod magis est impossibile.
De hiis ergo dubitatio multa quomodo oportet positum habere veritatem. Et de principiis, utrum oportet genera elementa et principia suscipere aut magis ex quibus cum insint est unumquodque primis.
Ut vocis elementa et principia videntur esse ea ex quibus componuntur voces omnes primis, sed non commune vox; et diagramatum ea dicimus elementa quorum demonstrationes insunt in aliorum demonstrationibus aut omnium aut plurimorum.
Amplius autem corporum qui dicunt esse plura elementa et qui unum, ex quibus componuntur et constant principia esse dicunt, ut Empedocles ignem et aquam et quae cum hiis elementa dicit esse ex quibus sunt entia inexistentibus, sed non ut genera dicit ea eorum quae sunt.
ad haec autem et aliorum si quis vult naturam speculari, ut lectum ex quibus partibus est et quomodo compositis, tunc cognoscet eius naturam. Ex hiis quidem igitur rationibus non utique erunt principia genera existentium;
in quantum autem cognoscimus unumquodque per diffinitiones, principia autem diffinitionum sunt ipsa genera, necesse et diffinitorum principia genera esse.
Et si est eorum quae sunt accipere scientiam specierum scientiam accipere secundum quas dicuntur entia, specierum autem principia genera sunt.
Videntur autem quidam dicentium elementa existentium unum aut ens aut magnum aut parvum ut generibus eis uti.
At vero neque utrobique possibile dicere principia . Ratio namque substantiae est una; diversa vero erit quae est per genera diffinitio et quae dicit ex quibus est inexistentibus.
Ad haec autem si quam maxime principia genera sunt, quae oportet existimare: prima generum principia aut ultima predicata de individuis? Et enim hoc dubitationem habet.
Nam si quia universalia sunt magis principia, palam quia supprema generum; haec namque dicuntur de omnibus. Tot igitur erunt entium principia quot genera prima, quare erunt ens et unum principia et substantiae; haec namque de omnibus maxime dicuntur existentibus. Non est autem possibile genus existentium unum esse neque unum neque ens. Nam necesse differentias cuiuslibet generis et esse et unam esse quamlibet, impossibile autem predicari aut species generis de propriis differentiis aut genus sine suis speciebus; quare si unum genus aut ens, nulla differentia nec unum nec ens erit. At vero si non genera, nec principia erunt, si principia genera.
— Amplius et intermedia coaccepta cum differentiis erunt genera usque ad individua; nunc autem haec quidem videntur illa vero non videntur. Ad haec autem adhuc magis differentie principia quam genera; si autem et hae principia, infinita ut si ita dicatur erunt principia, aliterque et si quis primum genus principium ponat.
At vero et si magis principii speciem habens est unum, unum autem indivisibile, indivisibile vero omne aut secundum quantitatem aut secundum speciem, prius autem quod secundum speciem, genera vero divisibilia in species: magis utique unum ultimum erit predicatum.
Non enim est genus homo aliquorum hominum. — Amplius in quibus et prius et posterius est, non est possibile in hiis aliquid esse praeter haec; ut si prima numerorum est dualitas, non erit numerus aliquis praeter species numerorum, similiter autem nec figura aliqua praeter species figurarum. Si autem non horum, schola aliorum erunt genera praeter species; horum enim maxime genera esse videntur. In individuis vero non est hoc prius et illud posterius. —
Amplius autem ubi hoc quidem melius illud vero vilius, semper quod est melius prius; quare neque horum erit utique genus. Ex hiis quidem igitur magis videntur quae de individuis sunt predicata esse principia generum.
Iterum autem quomodo oportet haec existimare principia, non facile dicere. Principium enim et causam oportet esse praeter res quarum principium est, et possibile ab eis separatum esse; tale vero aliquid praeter singularia esse propter quid utique aliquis suscipiet, nisi quia universaliter et de omnibus predicatur? At vero si propter hoc, magis universalia magis ponenda sunt principia; quare principia prima erunt genera.
Est autem habita hiis dubitatio et omnium difficillima et ad considerandum maxime necessaria, de qua ratio nunc extitit.
Nam si non est aliquid praeter singularia, singularia vero infinita, infinitorum quomodo contingit accipere scientiam? Nam in quantum unum aliquid et idem et in quantum universale aliquid est, in tantum omnia cognoscimus.
At vero si hoc est necesse et oportet aliquid esse praeter singularia, necesse utique erit genera esse praeter singularia, aut ultima aut prima; hoc autem quia impossibile nunc dubitavimus.
Amplius autem si quam maxime est aliquid praeter simul totum quando predicatur aliquid de materia, utrum, si est aliquid, praeter omnia oportet aliquid esse, aut praeter quaedam esse et praeter quaedam non esse, aut praeter nihil?
Si quidem igitur nihil est praeter singularia, nil utique erit intellectuale sed omnia sensibilia et scientia nullius, nisi quis dicat esse sensum scientiam.
— Amplius autem nec sempiternum est aliquid nec immobile; nam sensibilia omnia corrumpuntur et in motu sunt.
At vero si sempiternum nihil est, nec generationem esse possibile est; necesse est enim aliquid esse quod fit et ex quo fit et horum ultimum ingenitum, si stat et ex non ente generari impossibile.
Amplius autem, cum sit generatio et motus, finem esse est necesse; motus enim nullus est infinitus sed omnis est finis, generarique non possibile quod impossibile est factum esse; quod autem est generatum est esse necesse quando primum factum est.
Amplius autem si materia est quia est ingenita, multo rationabilius est esse substantiam, quando illa fit esse; nam si nec haec erit nec illa, nihil erit omnino. Sed si hoc est impossibile, necesse est aliquid esse praeter sinolon: formam et speciem.
Sed si hoc iterum quis ponit, dubitatio in quibus hoc ponet et in quibus non. Nam quod in omnibus non sit possibile, manifestum; non enim utique ponemus domum aliquam praeter domos aliquas.
Ad haec autem utrum substantia una erit omnium, ut hominum? Sed inconveniens est; non enim unum omnia quorum substantia una. Sed multa et differentia?
Sed et hoc extra rationem.
Simul autem et quomodo fit materia horum singulum et est sinolon ambo haec?
Amplius autem et de principiis et hoc dubitabit aliquis.Nam si specie sunt unum, nihil erit numero unum, nec iterum unum ipsum et ens. Et scire quomodo erit, si non aliquid erit unum in omnibus?
At vero si numero unum et unum quodlibet principiorum, et non quemadmodum in sensibilibus alia aliorum (ut in hac sillaba specie eadem existente et principia specie eadem; et enim haec sunt numero diversa), si autem non ita sed quae sunt existentium numero unum sunt, non erit praeter elementa nihil aliud. Nam numero unum aut singulare dicere nihil differt. Sic enim dicimus singulare: numero unum; universale vero quod in hiis est. Sicut igitur si quae vocis unum numero essent elementa determinata, tot omnes litteras esse necesse esset quot elementa, non existentibus quidem duobus eisdem nec pluribus.
Non minor autem dubitatio modernis et prioribus relinquitur, utrum eadem corruptibilium et incorruptibilium sunt principia aut diversa.
Nam si eadem sunt, quomodo haec quidem incorruptibilia illa vero corruptibilia, et propter quam causam?
Qui quidem igitur circa Esyodum et omnes quicumque theologi solum ad ipsos persuasionem curaverunt, nos autem neglexerunt. Deos enim facientes principia et ex deis esse facta, quae non gustaverunt nectar et manna mortalia facta esse dicunt.
Palam quod haec nomina sibi nota dicentes; equidem de allatione harum causarum super nos dixerunt. Nam si gratia voluptatis ipsa tangunt, non est causa existendi nectar et manna. Si vero existendi, quomodo erunt sempiterni cibo egentes?
Sed de fabulose sophizantibus non est dignum cum studio intendere;
a dicentibus vero per demonstrationem oportet sciscitari interrogantes quare ex eisdem existentia haec quidem sempiterna secundum naturam sunt, illa vero corrumpuntur existentium. Quoniam autem nec causam dicunt nec rationabile est sic habere, palam quod nec eadem principia nec cause ipsorum erunt.
Et enim quem existimabit utique aliquis dicere maxime ipsi confesse, Empedocles , et hic idem passus est. Ponit enim principium quoddam causam corruptionis odium,
videbitur nihil minus et hoc generare extra unum; nam omnia ex hoc alia sunt praeter deum. Dicit ergo: “ex quibus omnia et quaecumque erant et quaecumque erunt, et arbores pullulaverunt et viri et femine, bestieque et vultures et aqua nutriti pisces, et dei longevi”.
Et praeter haec palam quia si non esset in rebus, essent unum omnia, ut ait; nam quando convenerunt, tunc “ ultimum stabat odium”.
Propter quod et accidit ipsi felicissimum deum minus prudentem esse aliis; non enim cognoscit elementa omnia; nam odium non habet, notitia vero similis simili. “Terram namque”, ait, “per terram cognovimus, et per aquam aquam, et per affectum affectum, et adhuc odium per odium difficile”.
Sed unde ratio, hoc etiam palam quia accidit ei odium non magis corruptionis quam existendi causam.
similiter autem nec amor existendi; colligens enim in unum corrumpit alia.
Simul quoque ipsius transmutationis causam nullam dicit, nisi quia sic aptum natum fuit:
“alias itaque magnum odium in membris nutritum est, et ad honorem intendebat perfecto tempore, qui mutabilis dissolvit sacramentum”.
Quasi necessarium ens transmutari; causam vero necessitatis nullam ostendit. At tamen tantum solum dicit confesse; non enim existentium haec quidem corruptibilia illa vero incorruptibilia facit, sed omnia corruptibilia praeter elementa. Dicta vero nunc dubitatio est cur haec quidem illa vero non, si ex eisdem sunt.
Quod quidem igitur non utique erunt eadem principia, tot dicta sint. Si vero diversa principia, una quidem dubitatio utrum incorruptibilia et haec erunt aut corruptibilia. Nam si corruptibilia, manifestum quia necessarium et ea ex aliquibus esse; omnia enim corrumpuntur in ea ex quibus sunt. Quare contingit principiorum alia principia esse priora. Hoc autem impossibile, sive stet sive in infmitum vadat. — Amplius autem quomodo erunt ipsa corruptibilia, si destruentur principia? Si vero incorruptibilia, cur ex hiis quidem incorruptibilibus existentibus corruptibilia erunt, ex diversis vero incorruptibilia? Hoc enim non rationabile est, sed aut impossibile aut multa ratione eget.
Amplius autem nec conatus est aliquis diversa dicere, sed eadem omnium dicunt principia. Verum primum dubitatum corrodunt tamquam hoc parvum aliquid accipientes.
Omnium autem ad considerandum difficillimum et ad cognoscendum veritatem maxime necessarium est, utrum unum et ens substantiae existentium sunt, et utrumque ipsorum non alterum aliquid ens, hoc quidem unum hoc autem ens est, aut oportet quaerere quid est ipsum ens et unum quasi subiecta alia natura.
Hii namque illo modo illi hoc modo putant naturam se habere. Plato namque et pytagorici non aliud aliquid ens nec unum sed hoc ipsorum naturam esse, quasi existente substantia ipsum unum esse et ens aliquid. Alii vero de natura, ut Empedocles ut ad notius reducens dicit quia unum ens est; videbitur enim utique dicere hoc amorem esse; causa namque est hic unum omnibus esse. Alii vero ignem, alii aerem dicunt esse unum hoc et ens, ex quo entia esse et facta esse. Similiter et qui plura ponunt elementa; necesse namque et hiis tot dicere ens et unum quot principia dicunt esse.
Accidit autem, si quidem quis non ponit esse quandam substantiam unum et ens, nec aliorum esse universalium nullum; haec namque universalia sunt maxime omnium. Si vero non est aliquid unum ipsum neque ipsum ens, neque aliorum aliquid erit praeter ea quae dicta sunt singularia. Amplius autem non existente unius substantia, palam quia nec numerus erit quasi natura aliqua ab existentibus separata; numerus enim unitates, unitas vero quod vere unum aliquid est.
Si autem aliquid est ipsum unum et ens, necesse est substantiam ipsorum esse ens et unum; non enim aliquid aliud universaliter predicatur sed haec ipsa.
At vero si erit aliquid ens ipsum et ipsum unum, multa erit dubitatio quomodo erit diversum aliquid praeter haec. Dico autem quomodo erunt uno plura entia. Quod enim diversum est ab ente non est; quare secundum Parmenidis rationem accidere est necesse unum omnia esse entia et hoc esse ens.
Utrobiquae vero difficile; sive namque non sit unum substantia sive sit ipsum unum, substantiam esse numerum est impossibile. Si quidem igitur non sit, dictum est prius propter quod; si autem fuerit, eadem est dubitatio et de ente. Ex aliquo namque et praeter ens erit ipsum aliud unum. Nihil enim esse est necesse; omnia autem entia aut unum aut multa quorum unum unumquodque.
Amplius si indivisibile est ipsum unum, secundum Zenonis dignitatem nihil utique erit. Quod enim nec additum nec ablatum facit maius nec minus, non ait esse hoc existentium, tamquam palam quod existente magnitudine ipso ente. Et si magnitudo, corporalis; hoc enim omnino ens, alia vero aliqualiter quidem addita facient maius, aliqualiter autem nihil, ut superficies et linea, punctum vero et unitas nullatenus.
Sed quoniam hic speculatur onerose et non contingit esse indivisibile, ut et sic ad illum aliqua habeatur responsio: maius enim non faciet sed plus additum tale.
Sed quomodo ex uno tali aut pluribus erit magnitudo? Simile namque est et lineam ex punctis esse dicere.
At vero et si quis ita putat ut factus sit, ut quidam dicunt, ex uno ipso et alio non uno aliquo numerus, nihil minus est quaerendum quare et quomodo quandoque quidem numerus quandoque autem magnitudo erit quod factum est, si non unum inequalitas et eadem natura erat. Nec enim quomodo ex uno et hac nec quomodo ex numero aliquo et hac fient utique magnitudines, palam.
Hiis autem habita dubitatio utrum numeri et corpora et superficies et puncta substantiae alique sunt aut non.
Nam si non sunt, diffugit aliquid ipsum ens et quaedam entium substantiae. Passiones enim et motus et ad aliquid et dispositiones et orationes nullius videntur substantiam significare; dicuntur enim omnia de subiecto aliquo, et nihil hoc aliquid. Quae vero maxime substantiam significare videntur, aqua et ignis et terra looiai ex quibus composita corpora constant, horum calores quidem et frigiditates et similes passiones non sunt substantiae. Corpus vero haec patiens solum remanet ut ens aliquod et substantia aliqua existens.
At vero corpus est minus substantia superficie, et haec linea, et haec unitate et puncto. Hiis enim diffmitur corpus, et haec quidem sine corpore contingere videntur esse corpus vero sine hiis impossibile.
Propter quod multi quidem et priores substantiam et ens putabant corpus esse alia vero huius passiones, quare et principia corporum entium esse principia; posteriores vero et sapientiores hiis esse opinabantur numeros. Quemadmodum ergo dicebamus, si non sunt substantia haec, omnino nulla substantia est nec ens nullum; non enim horum accidentia dignum est vocare entia.
At vero si hoc quidem confessum est, quia magis sunt substantia longitudines corporibus et puncta, haec autem non videmus qualium utique erunt corporum (nam in sensibilibus impossibile esse), non utique erit substantia nulla.
Amplius haec omnia videntur divisiones esse corporis, hoc quidem ad latitudinem, hoc vero ad profunditatem, aliud ad longitudinem.
Ad haec autem similiter inest in solido quaecumque figura. Quare si nec in lapide Mercurius, nec medietas cubi in cubo sic ut segregata; non igitur nec superficies. Nam si quaecumque, et utique haec erat determinans medietatem. eadem autem ratio est et in linea et in puncto et in unitate. quare si maxime quidem substantia est corpus, hoc autem magis haec, nec sunt autem haec nec substantiae alique, diffugit quid ipsum ens et quae substantia entium. Nam cum dictis et circa generationem et corruptionem accidunt irrationabilia.
Videtur enim substantia non ens prius nunc esse aut prius existens posterius non, cum fieri et corrumpi haec pati; puncta vero et lineas et superficies non contingit neque fieri neque corrumpi, quandoque quidem existentes quandoque vero non existentes. Nam quando copulantur aut dividuntur corpora simul, quandoque quidem una copulatorum quandoque due divisorum fiunt; quare non compositorum est sed corruptum est, divisorumque sunt prius non existentes (non enim indivisibile punctum divisum est in duo). Et si generantur et corrumpuntur, ex aliquo generantur.
Similiter autem se habet circa nunc in tempore; non enim hoc contingit fieri et corrumpi, at tamen aliud videtur semper esse, non substantia aliqua existens. Similiter autem palam quia se habet et circa puncta et lineas et superficies; eadem enim ratio, nam omnia similiter aut termini aut divisiones sunt.
Omnino vero dubitabit aliquis quare et oportet quaerere alia quaedam praeter sensibilia et intermedia, ut quas ponimus species.
Nam si ideo, quia mathematica a presentibus in alio quodam differunt, in esse vero plura similis speciei nihil differunt. Quare non erunt ipsorum principia numero determinata, quemadmodum nec presentium litterarum numero quidem omnium non sunt principia determinata sed specie, si non lateat quis huius sillabe aut huius vocis, harum enim erunt et numero determinata. Similiter autem et in intermediis; infinita namque et illic quae eiusdem speciei. Quare si non sunt praeter sensibilia et mathematica alia quaedam qualia dicunt species ipsas quidam, non erit una numero et specie substantia, nec principia entium numero erunt quanta aliqua sed specie. Ergo si hoc est necessarium, et species necessarium est propter hoc esse. Et enim si non bene dearticulant dicentes, sed hoc est quod volunt, et necesse haec ipsos dicere, quia specierum substantia quaedam unumquodque est et nihil secundum accidens.
At vero si ponimus species esse et numero principia et non specie, diximus quae contingere necesse est impossibilia.
Hiis autem affine est quaerere utrum potestate sunt elementa aut aliquo alio modo.
Nam si aliter aliqualiter, prius aliquid erit principiis aliud; prior enim potestas causa illa, possibile autem non est necessarium illo modo omne se habere.
Si vero potestate sunt elementa, nihil entium esse contingit. Nam possibile est esse et quod nondum ens; fit enim non ens, nihil autem fit impossibilium esse.
Has igitur dubitationes necessarium est dubitare de principiis, et utrum universalia sint aut ut dicimus singularia.
Nam si universalia, non erunt substantiae; nihil enim communium hoc aliquid significat sed tale , substantia vero hoc aliquid est.
Sed si est hoc aliquid et ponitur quod communiter predicatur, multa erit animalia Socrates, ipseque homo et animal, si significat singulum hoc aliquid et unum.
Si igitur universalia sunt principia, haec contingunt. Si autem non universalia sed quasi singularia, non erunt scibilia; universales enim sunt omnium scientie. Quare erunt principia diversa priora principiis universaliter predicata, si futura est esse eorum scientia.
Est scientia quaedam quae speculatur ens in quantum est ens et quae huic insunt secundum se.
Haec autem nulli in parte dictarum eadem; aliarum enim nulla intendit universaliter de ente in quantum est ens. Verum partem eius abscindentes aliquam circa hanc speculantur accidens, velut scientiarum mathematice.
Quoniam autem principia et extremas quaerimus causas, palam quia naturae cuiusdam ipsas secundum se esse est necesse. Si ergo et entium elementa quaerentes haec quesierunt principia, necesse et entis elementa esse non secundum accidens sed in quantum entia. Unde et nobis entis in quantum est ens prime cause sunt accipiende.
Ens autem multis quidem dicitur modis, sed ad unum et ad unam aliquam naturam et non equivoce. Sed quemadmodum salubre omne ad sanitatem, hoc quidem in conservatione, aliud vero in actione, aliud quia est signum sanitatis, hoc autem quia illius est susceptibile. Et medicinale ad medicativam, hoc enim in habendo medicativam dicitur medicinale, illud vero in existendo bene natum ad ipsam, et aliud per esse opus medicative. Similiter autem et alia sumemus hiis dicta. ita vero et ens multipliciter dicitur quidem, sed omne ad unum principium. Haec enim quia substantiae, entia dicuntur, illa vero quia passiones substantiae, alia quia via ad substantiam, aut corruptiones aut privationes aut qualitates, aut effectiva aut generativa substantiae, aut ad substantiam dictorum, aut horum cuiusdam negationes aut substantiae. Quapropter et non ens esse non ens dicimus.
Quemadmodum ergo et salubrium omnium una est scientia, ita hoc et in aliis. Non enim solum eorum quae secundum unum dictorum est unius scientie speculari, sed et dictorum ad unam naturam; et enim haec modo quodam secundum unum dicuntur.
Palam ergo quia et entia unius est speculari in quantum entia. Ubique vero proprie primi est scientia, et ex quo alia pendent et propter quod dicuntur. Ergo si hoc est substantia, substantiarum oportet principia et causas habere philosophum .
Omnis autem generis et sensus unus unius et scientia; ut gramatica una ens omnes speculatur voces. Quapropter et entis in quantum ens quascumque species speculari unius est scientie genere, species autem specierum.
Si igitur ens et unum idem et una natura eo quod se ad invicem consequuntur sicut principium et causa, sed non ut una ratione ostensa (nil autem differt nec si similiter suscipiamus, sed et pre opere magis).
Idem enim unus homo et homo, et ens homo et homo, et non diversum aliquid ostendit secundum dictionem repetitam ‘est homo et homo et unus homo’; palam autem quia non separatur nec in generatione nec in corruptione. Similiter autem et in uno, quare palam quia additio in hiis idem ostendit, et nihil aliud unum praeter ens.
Amplius autem cuiusque substantia unum est non secundum accidens, similiter autem et quod quidem ens aliquid.
Quare quotcumque unius sunt species, tot et entis. De quibus quod quid est eiusdem scientie genere speculari. Dico autem ut de eodem et simili et aliis talibus. Fere autem omnia reducuntur contraria in principium hoc; speculata sunt autem a nobis haec in ecloga contrariorum.
Et tot partes sunt philosophiae quot substantiae, quare necessarium esse aliquam primam et habitam ipsis. Existunt enim statim genera habentia ens et unum; quapropter et scientie haec sequuntur. Est enim philosophus ut mathematicus dictus; et enim haec partes habet, et prima quaedam et secunda est scientia et aliae consequenter in mathematibus.
Quoniam autem unius est opposita speculari, uni autem opponitur pluralitas, negationem autem et privationem unius est speculari propter utroque modo speculari unum cuius negatio aut privatio, aut simpliciter dicta quia non inest illi aut alicui generi; hic quidem igitur uni differentia adest praeter quod in negatione, illius enim absentia negatio est, in privatione vero et subiecta quaedam fit natura de qua dicitur privatio.
Uni autem pluralitas opponitur, quare et opposita dictis, diversumque et dissimile et inequale et quaecumque alia dicuntur aut secundum eadem aut secundum pluralitatem et unum, est dicte cognoscere scientie. Quorum unum quidem aliquid et contrarietas est; differentia enim quaedam contrarietas est, differentia autem diversitas.
Quare quoniam unum multipliciter dicitur, et haec multipliciter quidem dicentur, at tamen unius omnia cognoscere est; non enim si multipliciter, alterius, sed si nec secundum unum nec ad unum rationes referuntur, alterius tunc. Quoniam vero omnia ad primum referuntur, ut quaecumque unum dicuntur ad primum unum, similiter dicendum est et de eodem et de diverso et contrariis se habere. Ergo divisum quotiens dicitur singulum, sic reddendum est ad primum in singulis predicamentis quomodo ad illud dicitur; haec enim in habendo illud, illa vero in faciendo, alia vero secundum alios dicentur tales modos.
Palam ergo, quod in dubitationibus dictum est, quia unius est de hiis et de substantia sermonem habere; hoc autem erat unum eorum quae in dubitationibus.
Et philosophi est de omnibus posse speculari. Nam si non philosophi, quis erit qui investigabit si idem Socrates et Socrates sedens, aut si unum uni contrarium, aut quid est contrarium aut quotiens dicitur? Similiter autem et de aliis talibus. quoniam ergo unius in quantum est unum et entis in quantum est ens eaedem secundum se passiones sunt, sed non in quantum numeri aut lineae aut ignis, palam quia illius scientie et quid sunt cognoscere et accidentia ipsis. Et non sic peccant qui de ipsis intendebant quasi non philosophantes, sed quia primum est substantia de qua nihil audiunt. Quoniam sicut sunt et numeri et in quantum numerus proprie passiones , ut imparitas paritas, commensuratio equalitas, excedentia defectio, et haec secundum se et ad invicem insunt numeris (similiter autem et solido et immobili et mobili et levi et gravi sunt alia propria), sic et enti in quantum est ens sunt quaedam propria, et ea sunt de quibus est philosophi perscrutari veritatem.
Signum autem: dialetici namque et sophiste eandem subinduunt figuram philosopho, quia sophistica apparens solum est sophia, et dialetici de omnibus disputant; omnibus autem commune ens est. Disputant autem et de hiis, videlicet quia philosophiae sunt ipsa propria. Nam circa idem genus versatur et sophistica et dialetica cum philosophia,
sed differt ab hac quidem modo potestatis, ab illa vero vite proheresi. Est autem dialetica temptativa de quibus philosophia est sciens. Et sophistica visa quidem, ens vero non.
Amplius contrariorum altera coelementatio privatio, et omnia referuntur ad ens et non ens et ad unum et pluralitatem, ut status unius et motus pluralitatis.
Entia vero et substantiam confitentur ex contrariis fere omnes componi. Omnes enim principia contraria dicunt; hii namque par et impar, illi vero calidum et frigidum, alii finem et infinitum, alii amorem et odium.
Omnia vero et alia reducta videntur ad unum et pluralitatem. Sumatur enim ipsa reductio nobis. Principia vero et omnino quae ab aliis ut in genera haec cadunt.
Palam igitur et ex hiis quia unius est scientie ens in quantum ens speculari. Omnia namque aut contraria aut ex contrariis, principia vero contrariorum unum et pluralitas. Haec autem unius scientie, sive secundum unum dicuntur sive non, ut forsan habet veritas. At tamen et si multipliciter dicitur unum, ad primum alia dicuntur, et contraria similiter; et propter hoc et si non est ens aut unum universaliter et idem in omnibus aut separabile, ut forsan non est, sed haec quidem ad unum illa vero in eo quod consequenter.
Et ideo non est geometre speculari quid contrarium aut perfectum aut unum aut ens aut idem aut diversum, nisi ex suppositione.
Quod quidem igitur unius est scientie ens in quantum est ens speculari et quae insunt ei in quantum est ens, manifestum, et quia non solum substantiarum sed et existentium eadem est theorica, et de dictis et de priore et posteriore, et genere et specie, et toto et parte et aliis talibus.
Dicendum autem utrum unius aut diverse scientie de vocatis in mathematibus dignitatibus et de substantia.
Palam autem quia unius est et eius quae est philosophi quae de hiis perscrutatio.
Omnibus enim insunt existentibus, sed non generi alicui seorsum separatim ab aliis. Et utuntur omnes, quia entis sunt in quantum est ens; unumquodque autem genus ens. In tantum vero utuntur in quantum eis sufficiens est; hoc autem est quantum continet genus de quo demonstrationes ferunt. Quare quoniam manifestum quod in quantum sunt entia insunt omnibus (hoc enim eis est commune), de ente in quantum est ens cognoscentis et de hiis est speculatio.
Unde nullus particulariter intendentium nititur dicere de eis aliquid, si vera aut non, nec geometra nec arismeticus.
Sed phisicorum quidam, merito hoc facientes; soli namque putantur de tota natura intendere et de ente. Sed quoniam est adhuc phisico aliquis superior (unum enim aliquod genus est entis natura), universalis et circa primam substantiam theorizantis et de hiis utique erit perscrutatio. Est autem sophia quaedam phisica, sed non prima.
Quaecumque vero conantur dicentium quidam de veritate quo oportet modo recipere, propter ignorantiam analeticorum hoc faciunt. Oportet enim de hiis prescientes venire sed non audientes quaerere.
Quod quidem igitur philosophi, et de omni substantia speculantis in quantum congruit, et de omnibus sillogisticis principiis est perscrutari, palam.
Congruit autem maxime cognoscentem circa unumquodque genus habere dicere firmissima rei principia, quare et de entibus in quantum sunt entia omnium firmissima. Est autem hic philosophus ipse.
Firmissimum autem omnium principium est circa quod mentiri impossibile est; notissimum enim esse tale est necesse (nam circa ea quae ignorant decipiuntur omnes), et non condicionale. Quod enim necessarium habere quodcumque entium intelligentem, hoc non condicio; quod autem cognoscere est necessarium quodcumque cognoscentem, et venire habentem est necesse. Quod quidem igitur tale principium omnium est firmissimum, palam.
Quid vero sit illud, post haec dicamus. Idem enim simul inesse et non inesse eidem et secundum idem est impossibile; et quaecumquae alia determinaremus utique, sint determinata ad logicas difficultates. Hoc autem omnium firmissimum est principiorum; habet enim dictam determinationem. Impossibile namque quemcumque idem existimare esse et non esse, quemadmodum quidam putant dicere Eraclitum. Non enim est necesse, quae aliquis dicit, haec et existimare. Si vero non contingit simul inesse eidem contraria (addeterminata sint autem nobis et huic propositioni consueta), contraria vero est opinio opinioni quae contradictionis, palam quod impossibile simul existimare eundem esse et non esse idem; simul enim habebit contrarias opiniones qui de hoc est mentitus. Quapropter omnes demonstrantes in hanc reducunt ultimam opinionem; natura namque principium et aliarum dignitatum hoc omnium.
Sunt autem quidam qui, ut diximus, dicebant contingere idem esse et non esse et existimare ita. Utuntur autem ratione hac multi eorum qui de natura. Nos autem nunc accepimus quasi impossibili existente simul esse et non esse; et per hoc ostendimus quod firmissimum hoc principiorum omnium est.
Volunt autem et hoc demonstrare quidam propter ineruditionem; est enim ineruditio non cognoscere quorum oportet quaerere demonstrationem et quorum non oportet. Totaliter quidem enim omnium esse demonstrationem est impossibile; nam in infinitum procederet, ut nec ita foret demonstratio. Si vero quorundam non oportet demonstrationem quaerere, quod volunt magis esse tale principium non habent dicere.
quaerere rationem ad nullius habentem rationem, in quantum non habet rationem. Similis enim plante talis in quantum talis iam est. Elenchice autem dico demonstrare differre et demonstrare, quia demonstrans quidem utique videbitur petere quod in principio, sed nec tali existente causa elenchus utique erit et non demonstratio.
Principium vero ad omnia talia non velle aut esse aliquid dicere aut non esse (hoc enim forsan utique quis opinabitur quod a principio petere), sed significare quidem aliquid et ipsi et alii; hoc enim necesse est, si dicat aliquid. Si enim non, cum tali non utique erit sermo; nec ipsi ad se ipsum nec ad alium. Si quis autem hoc dederit, erit demonstratio; iam enim aliquid erit diffinitum. Sed causa non demonstrans sed sustinens; interimens enim rationem sustinet rationem.
Primum quidem igitur manifestum quod hoc idem verum , quod significat nomen ‘esse’ aut ‘non esse’ hoc , quare non utique omne sic et non sic se habebit.
Amplius si homo significat unum, sit hoc animal bipes.
Dico autem unum significare hoc: si hoc est homo, si sit aliquid homo, hoc est homini esse. Nil autem differt nec si plura quis dicat significare, solum autem diffinita; ponetur enim utique in singulis rationibus alterum nomen. Dico autem ut si non dicat hominem unum significare sed multa, quorum unius quidem una ratio animal bipes; sunt autem et aliae plures, sed diffinite numero; ponetur enim utique proprium nomen secundum unamquamque rationem. Si autem non ponatur, sed infinita significare dicat, palam quia non utique erit ratio; nam non unum significare nihil significare est. Non significantibus autem nominibus aufertur ad invicem disputare, secundum veritatem autem et ad se ipsum. Nihil enim contingit intelligere nihil intelligentem unum; si autem contingit, ponatur huic rei nomen unum.
Sit itaque, sicut a principio dictum est, significans aliquid nomen et significans unum.
Non itaque contingit homini esse significare quod quidem non esse homini, si homo significat non solum de uno sed et unum. Non enim hoc dignificamus unum significare quod de uno, quoniam sic utique musicum et album et homo unum significarent, quare unum omnia erunt; synonima namque.
Et non erit esse et non esse idem nisi secundum equivocationem, ut si quem nos hominem vocamus, alii non hominem vocent. Dubitatum vero non hoc est, si contingit simul idem esse et non esse hominem scilicet nomen, sed rem.
Si autem non significet alterum homo et non homo, palam quia non esse homini ab esse homini, quare erit homini esse non homini esse; unum enim erunt. Hoc enim significat esse unum, ut uestimentum et indumentum, si ratio una. Si vero erunt unum, unum significat homini esse et non homini. Sed ostensum est quod alterum significat.
Necesse itaque, si quid est verum dicere quia homo, animal esse bipes; hoc enim erat quod significabat homo. Sed si hoc necesse, non contingit non esse hoc ipsum animal bipes; hoc enim significat necesse esse: impossibile non esse hominem. non igitur contingit simul verum esse dicere idem hominem esse et non esse hominem.
Eadem autem ratio et in non esse hominem;
nam homini esse et non homini esse alterum significat, siquidem album esse et hominem esse alterum; multum enim opponitur illud magis, quare significat diversum. Si autem et album dixerit idem significare et unum, item idem dicemus quod et prius dictum est, quia unum omnia sunt et non solum opposita. Si autem hoc non contingit, contingit quod dictum est,
si respondeatur interrogatum. Si autem apponatur interrogante simpliciter et negationes, non respondetur interrogatum. Nihil enim prohibet esse idem et hominem et album et alia mille secundum pluralitatem. At tamen interrogante si verum est dicere hominem hoc esse aut non, respondendum est unum significans et non addendum quia et album et magnum. Et enim impossibile infinita entia accidentia permeare; aut igitur omnia permeentur aut nullum. Similiter ergo et si milies est idem homo et non homo, non est correspondendum interroganti si est homo, quia est simul et non homo, si non et alia quaecumque acciderunt sunt correspondenda, quaecumque sunt aut non sunt. Si autem hoc fecerit, non disputat.
Omnino vero destruunt qui hoc dicunt substantiam et quod quid erat esse. Omnia namque dicere accidere eis est necesse, et quod vere homini esse aut animali esse non esse. Nam si erit quidquod vere homini esse, hoc non erit non homini esse aut non esse homini (quamvis hae negationes huius); unum enim erat quod significabat , et erat hoc alicuius substantia. Significare vero substantiam est quia non aliud aliquid esse ipsi. Si autem erit ipsi quod vere homini esse quod vere non homini esse aut quod vere non esse homini, aliud erit. Quare dicere eos est necesse quia nullius erit talis ratio, sed omnia secundum accidens. Hoc enim determinata est substantia et accidens; album enim accidit homini, quia est albus sed non quod vere album.
Si vero omnia secundum accidens dicuntur, nullum erit primum universale; si autem semper accidens de subiecto aliquo significat predicationem, in infinitum igitur ire necesse est. Sed impossibile; neque enim plura duobus complectitur. Accidens enim non accidenti accidens, nisi quia ambo eidem accidunt. Dico autem ut album musicum et hoc album, quia ambo homini accidunt. Sed non Socrates musicus ita, quia ambo accidunt alicui alterl quoniam igitur haec quidem ita illa vero illo modo dicuntur accidentia, quaecumque sic dicuntur ut album Socrati, non contingit infinita esse in superius, ut Socrati albo alterum aliquid accidens; non enim fit aliquid unum ex omnibus. Nec itaque albo aliquod aliud erit accidens, ut musicum. Nihil enim magis hoc illi quam illud huic accidit. Et simul determinatum est quia haec quidem ita accidunt haec autem ut musicum Socrati; quaecumque vero sic, non accidenti accidit accidens, sed quaecumque illo modo, quare non omnia secundum accidens dicuntur. Erit igitur aliquid et ut substantiam significans. Si autem hoc, ostensum est quia impossibile simul predicari contradictiones.
Amplius si contradictiones simul de eodem vere sunt omnes, palam quod omnia erunt unum. Erit enim idem trieris et murus et homo, si de omni aliquid aut affirmare aut negare contingit;
quemadmodum est necesse dicentibus rationem Protagore. Nam alicui si videtur non esse trieris homo, palam quia non est trieris; quare et est, si contradictio vera. Et fit itaque quod Anaxagore: simul res omnes esse; ut nihil vere unum sit. Indefinitum igitur videntur dicere, et putantes ens dicere de non ente dicunt; nam potestate ens et non endelichia indefinitum est.
At vero dicenda est ipsis de omni affirmatio aut negatio. Inconveniens enim si unicuique sua quidem negatio inest, quae vero alterius quod non inest ei non inerit. Dico autem ut si verum est dicere hominem quia non homo, palam quod et non trieris. Ergo si affirmatio, necesse et negationem; si autem non existat affirmatio, negatio inerit magis quam quae sua. Ergo si et illa inest, inerit et quae ipsius trieris; si autem haec, et affirmatio. Haec ergo contingunt hanc dicentibus rationem.
Et quia non necesse aut dicere aut negare. Nam si verum quia homo et non homo, palam quia nec homo nec non homo erit. Nam duorum due negationes; si autem una ex utrisque, illi et haec una utique erit opposita.
Amplius aut circa omnia ita se habet, et est album et non album et ens et non ens, et circa alias dictiones et negationes modo simili, aut non, sed circa quasdam quidem et circa quasdam non. Et si quidem non circa omnes, hae utique erunt confesse; si vero circa omnes, iterum aut de quibuscumque dicere et negare et de quibuscumque negare et dicere, aut de quibus quidem dicere et negare, sed de quibuscumque negare non de omnibus dicere. Et si sic, erit aliquid firmiter non ens, et haec erit firma opinio; et si ipsum non esse firmum aliquid sit et notum, notior utique erit dictio quam opposita negatio.
Si vero similiter et quaecumque negare dicere, necesse aut verum dividentem dicere, ut quod album et iterum quod non album, aut non. Et si quidem non verum dividentem dicere, non dicet haec et non est nihil; non entia autem quomodo utique pronuntiabunt aut ibunt? Et omnia utique erunt unum, ut et prius dictum est, et idem erit et homo et deus et trieris et ipsorum contradictiones. Si autem similiter de unoquoque, nihil differret aliud ab alio; nam si differret, hoc erit verum et proprium. Similiter autem et si dividentem contingit verum esse, accidit quod dictum est.
Ad hoc autem quia omnes verum dicent et omnes mentientur, et ipse se ipsum falsum dicere confitetur. Simul autem palam quia de nullo est ad hunc perscrutatio; nihil enim dicit. Nec enim ita nec non ita dicit, sed ita et non ita; et iterum haec negat ambo, quia nec ita nec non ita; nam si non, iam utique erit aliquid determinatum.
Amplius si quando affirmatio vera est, negatio est falsa, et si haec vera, affirmatio falsa, non erit utique simul idem dicere et negare vere. Sed forsan dicet utique hoc esse quod a principio positum.
Amplius igitur qui quidem aut habere aliqualiter existimans aut non habere mentitus est, qui autem ambo verum dicit? Nam si verum dicit, quid utique erit quod dicitur quia talis est entium natura? Si vero non verum dicit, sed magis verum dicit qui illo modo existimat, iam aliqualiter se habebunt entia, et hoc verum utique erit, et non simul et non verum. Si autem similiter omnes mentiuntur et vera dicunt, nec pronuntiandum nec dicendum est tali; similiter enim haec et non haec dicit. Si autem nihil suscipit sed similiter existimat et non existimat, quid utique differenter habebit a natis?
Unde et maxime manifestum est quia nullus ita disponitur nec aliorum nec dicentium hanc rationem. Quare namque uadit domum et non quiescit putans ire? Nequepstatim diluculo uadit in puteum aut torrentem, si contingat, sed videtur timens, tamquam non similiter putans non bonum esse incidere et bonum? Palam ergo quia hoc quidem melius existimat hoc autem non melius. Si autem hoc, et hoc quidem hominem illud autem non hominem, et hoc quidem dulce illud autem non dulce putare est necesse. Non enim ex equo omnia quaerit et existimat, quando putans melius esse aquam bibere et hominem videre deinde ea quaerit; quamvis oportebat, si idem erat similiter homo et non homo. Sed quod dictum est: nullus qui non videtur haec quidem timens illa vero non. Quare, sicut videtur, omnes existimant habere simpliciter, si non circa omnia, sed circa melius et deterius.
Si autem non scientes sed opinantes, multo magis curandum utique erit de veritate, quemadmodum infirmo existenti quam sano de sanitate; et enim opinans ad scientem non salubriter disponitur ad veritatem.
Amplius si quam maxime omnia sic se habent et non sic, sed magis et minus unum est in natura entium; non enim utique similiter dicemus esse duo paria et tria, nec similiter mentitus est qui quatuor pente opinatus est et qui mille. Si igitur non similiter, palam quia alter minus, quare magis verum dicit. Si ergo quod magis affinius, erit utique aliquid verum cuius affinius quod magis verum. Et utique si non est, sed iam aliquid est firmius et verius, et a ratione remoti utique erimus incondita et prohibente aliquid mente determinare. 
Est autem et ab eadem opinione Protagore ratio, et necesse similiter ipsas ambas aut esse aut non esse. Nam si quae videntur omnia sunt vera et apparentia, necesse omnia simul vera et falsa esse. Multi namque contraria invicem existimant, et non eadem opinantes sibi ipsis mentiri putant; quare necesse idem esse et non esse. Et si hoc est, necesse putata esse omnia vera. Opposita namque invicem opinantur mentientes et verum dicentes; ergo entia si sic se habent, verum dicunt omnes.
Quod quidem igitur ab eodem sunt intellectu utreque rationes, palam.
Est autem non idem modus intercessionisad omnes; hii namque persuasione egent illi vi. Quicumque enim ex dubitasse existimaverunt ita, horum bene curabilis ignorantia; non enim ad orationem sed ad mentem obviatio ipsorum. Quicumque vero orationis causa dicunt, horum arguitio curatio et eius quae in voce orationis et eius quae in nominibus.
Venit autem dubitantibus haec opinio ex sensibilibus, quae quidem eius quod simul contradictiones et contraria existere videntibus ex eodem facta contraria. Ergo si non contingit fieri non ens, preextitit similiter res ambo ens, ut et Anaxagoras misceri omne in omni ait et Democritus; et enim hic inane et plenum similiter secundum quamcumque existere partem, quamvis hoc quidem horum esse ens illud vero non ens.
Ad eos quidem igitur qui ex hiis existimant dicemus quia modo quodam recte dicunt et modo quodam ignorant. Ens enim dupliciter dicitur; est ergo quomodo contingit fieri aliquid ex non ente, est autem quomodo non, et simul idem esse ens et non ens, sed non secundum idem ens. Potestate namque contingit simul idem esse contraria, actu vero non.
Amplius autem dignificemus ipsos existimare et aliam substantiam esse entium cui nec motus existit nec corruptio nec generatio omnino.
Similiter autem et quae circa apparentia veritas quibusdam ex sensibilibus venit. Verum enim non pluralitate iudicari putant oportere nec paucitate, idem vero hiis quidem dulce gustantibus esse videtur illis vero amarum, quare si omnes laboraverint aut omnes desipuerint, duo autem vel tres sani sint aut intellectum habeant, hos quidem videri laborare et desipere alios vero non.
Amplius autem multis aliorum animalium contraria videri et nobis, et ipsi autem unicuique ad se ipsum non eadem secundum sensum semper videri. Quae igitur horum vera aut falsa, non manifestum ; nihil enim magis haec quam illa vera, sed similiter. Propter quod Democritus ait aut nihil esse verum aut nobis non manifestum.
Omnino vero propter existimare prudentiam quidem sensum, hunc autem esse alterationem, quod videtur secundum sensum ex necessitate verum esse dicunt.
Ex hiis enim Empedocles et Democritus et aliorum ut consequens dicere unusquisque talibus opinionibus facti sunt rei. Et enim Empedocles permutantes habitum permutare dicit prudentiam: “Ad presens enim consilium augetur hominibus”. Et in aliis dicit quia “quantum alteri transformati sunt, tantum ipsis et semper sapere altera affuit”. Parmenides vero enuntiat eodem modo: “ut enim quandocumque habuerint membrorum complexionem multe flexionis, intellectus hominibus adest; idem enim est quod quidem sapit, membrorum natura hominibus et omnibus et omni; quod enim plus est intelligentia”.
Anaxagore quoque pronuntium recordatur ad quosdam sociorum, quia talia ipsis erunt entia qualia utique existimaverunt. Dicunt autem et Homerum videri hanc habentem opinionem, quia fecit hectorem, tamquam in extasi fuerit a plaga, iacere aliud sapientem; tamquam sapientes quidem et desipientes, sed non eadem. Palam ergo quod, si utreque prudentie, et entia simul sic et non sic se habent.
Qua et gravissimum accidens est. Nam si qui maxime contingens verum viderunt (hii autem sunt maxime quaerentes ipsum et amantes), hii tales habent opiniones et talia enuntiant de veritate, quomodo non est dignum respuere philosophari conantes? Nam volantia persequi erit utique veritatem inquirere.
Hiis autem opinionis causa quia de entibus quidem veritatem intendebant, entia autem putaverunt esse sensibilia solum; in hiis vero multa quae indeterminati natura existit et quae entis sic ut diximus. Propter quod decenter quidem dicunt, non vera autem dicunt (sic enim congruit magis dicere quam sicut Epicharmus ad Xenophanem).
Amplius autem omnem videntes hanc motam naturam, de permutante autem nihil verum dicimus, circa vero omnino semper permutans non contingere verum dicere. Nam ex hac existimatione pullulavit dictorum summa opinio quae est dicentium eraclizare et qualem cratylus habuit, qui tandem nihil opinatus est oportere dicere sed digitum movebat solum, et Eraclitum increpuit dicentem bis in eodem flumine non est intrare; ipse enim existimavit nec semel.
Nos autem et ad hanc rationem dicemus quia permutans quando permutat habet quandam ipsis veram rationem non existimari esse,
equidem est dubitabilissimum; abiciens enim habet aliquid eius quod abicitur, et eius quod fit iam necesse aliquid esse. Omninoque si corrumpitur, existet aliquid ens; et si fit, ex quo fit et a quo generatur necesse esse, et hoc non esse in infinitum.
Sed haec praetermittentes illa dicamus, quia non idem est permutare secundum quantitatem et secundum qualitatem; secundum quantitatem quidem igitur sit non manens, sed secundum speciem omnia cognoscimus.
amplius autem dignum increpare sic existimantes, quod sensibilium in minoribus numerum scientes sic habentem de toto celo similiter enuntiaverunt. Nam circa nos sensibilis locus in generatione et corruptione perseuerat solus ens; sed iste ut dicatur nulla pars est omnis, quare iustius utique propter illa haec reueriti fuissent quam propter haec de illis erraverunt.
Amplius autem palam quia et ad hos eadem olim dictis dicemus; quod enim est immobilis natura quaedam ostendendum ipsis et credendum est eis.
Equidem contingit simul dicentibus esse et non esse quiescere magis dicere omnia quam moveri; non enim est in quod aliquid permutetur, nam omnia insunt omnibus.
De veritate vero, quod non omne apparens verum; primum quidem quia neque sensus falsus proprii est, sed phantasia non idem sensui.
Deinde dignum mirari si hoc dubitant, utrum tante sunt magnitudines et colores tales quales a remotis videntur aut quales de prope, et utrum qualia sanis aut qualia laborantibus, et graviora utrum qualia debilibus aut qualia robustis, et vera utrum qualia dormientibus aut qualia vigilantibus. Quod quidem enim non putant, palam; nullus ergo, si putaverit de nocte Athenis esse ens in Libia, uadit ad Odium.
Amplius autem de futuro, ut et Plato dicit, nequaquam similiter propria medici opinio et ignorantis, velut de futuro fore sanos aut non futuro.
Amplius autem et in sensibus non similiter propria alieni et proprii aut propinqui et eius quod ipsius, sed de coloribus quidem visus, non gustus, de saporibus vero gustus, non visus;
quorum unusquisque in eodem tempore circa idem numquam dicit simul ita et non ita habere. Sed nec in altero tempore circa passionem dubitavit, sed circa id cui accidit passio. Dico autem puta idem quidem vinum videbitur utique, aut mutatum aut corpore mutato, quandoque quidem esse dulce quandoque autem non dulce. Sed non quod dulce, quale est quando fuerit, numquam mutavit, sed semper de ipso verum dicit, et est ex necessitate futurum dulce tale.
Quamvis hoc hae rationes omnes destruant, quemadmodum et substantiam non esse nullius, ita nec ex necessitate nihil; necessarium enim non contingit aliter et aliter se habere, quare si quid est ex necessitate, non habebit ita et non ita.
Totaliterque si est sensibile solum, nihil utique erit solum non existentibus animatis; sensus enim non erit. Neque quidem igitur sensibilia esse neque sensiones forsan verum ; sentientis enim passio hoc est. Subiecta vero non esse quae sensum faciunt et sine sensu, impossibile. Non enim sensus suimet est, sed est aliquid alterum praeter sensum, quod ionai prius esse sensu est necesse; movens enim moto prius est natura, et utique si ad invicem dicuntur haec ipsa, nihil minus.
Sunt autem quidam qui dubitant haec persuasorum et has rationes solum dicentium; quaerunt enim quis est qui iudicat sanum et omnino circa singula recte iudicantem. Tales vero dubitationes similes sunt dubitationi utrum dormimus nunc aut vigilamus. Possunt autem omnes dubitationes tales idem. Omnium enim rationem hii dignificant esse; principium enim quaerunt, et hoc per demonstrationem accipere, quoniamque quod non persuasi sunt, manifesti sunt in actibus. Sed quod quidem diximus, hoc ipsorum passio est: rationem enim quaerunt quorum non est ratio; demonstrationis enim principium non est demonstratio. Hii quidem igitur facile utique hoc credent; est enim non difficile sumere.
In sermone autem vim solum quaerentes impossibile quaerunt; contraria namque dicere dignificant, statim contraria dicentes.
Si autem non omnia sunt ad aliquid, sed quaedam sunt et ipsa secundum se, non utique erit omne quod apparet ; nam quod apparet alicui apparet. Quare qui dicit omnia quae apparent esse vera, omnia quae sunt facit ad aliquid. Propter quod et observandum vim in sermone quaerentibus, simul autem et sustinere sermonem dignificantibus; quod non quod apparet est, sed quod apparet cui apparet et quando apparet et in quantum et ut. Si autem sustineant quidem sermonem, non sic autem sustineant, accidet ipsis contraria cito dicere. Contingit enim eidem secundum visum quidem mel apparere, gustu vero non, et oculis duobus existentibus non eadem utrique visui, si sint dissimiles. Quoniam ad dicentes propter olim dictas causas quod apparet verum esse, et propter hoc omnia similiter esse falsa et vera; neque enim omnibus eadem apparere contingit neque ipsi semper eadem, sed multotiens contraria secundum idem tempus (tactus enim duo dicit in digitorum variatione, visus autem unum): — Sed non quid eidem et secundum idem sensui et similiter et in eodem tempore; quare hoc utique erit verum. Sed forsan propter hoc necesse dicere hiis qui non propter dubitationem sed orationis causa dicentibus: quod hoc non est verum sed huic verum.
Et sicut prius dictum est, necesse ad aliquid facere omnia et ad opinionem et sensum; quare nec factum est nec erit nihil nullo preopinante. Si vero factum est aut erit, palam quia non erunt omnia ad opinionem.
Amplius si unum, ad unum aut ad determinatum; et si idem et dimidium et equale, sed ionbio non ad duplum equale. Ad opinans itaque si idem est homo et opinatum, non est homo opinans sed opinatum. Si vero unumquodque fuerit ad opinans, infinita erit specie opinans.
Quod quidem igitur firmissima opinio omnium non esse simul veras oppositas dictiones, et quid accidit ita dicentibus, et quare ita dicunt, tot sint dicta.
Quoniam autem impossibile est contradictionem esse simul veram de eodem, palam quia nec contraria simul inesse eidem contingit. Contrariorum enim alterum est privatio non minus; substantiae autem privatio negatio est ab aliquo determinato genere. Si igitur impossibile est simul affirmare et negare vere, impossibile et contraria simul inesse, sed aut quo ambo, vel alterum quo, alterum vero simpliciter.
At vero nec medium contradictionis nihil esse contingit, sed necessarium aut dicere aut negare unum de uno quodcumque. Palam autem primum quidem diffmientibus quid verum et falsum. Dicere namque ens non esse aut hoc esse falsum , ens autem esse et non ens non esse verum ; quare et dicens esse aut non verum dicet aut mentietur; sed neque ens dicit non esse aut esse neque non ens,
Amplius aut medium erit contradictionis quemadmodum pallidum albi et nigri, aut quemadmodum neutrum hominis et equi. Si quidem igitur sic, non permutabitur (nam ex non bono in bonum permutatur aut ex hoc in non bonum); nunc autem semper videtur. Non est enim permutatio nisi in contraria et media. Si autem est medium, et sic utique erit aliqua in album non ex non albo generatio; nunc autem non videtur.
Amplius omne intellectuale et intelligibile mens aut affirmat aut negat. Hoc autem ex diffinitione palam, cum verum dicit aut mentitur. Quando quidem sic componit dicens aut negans, verum dicit, quando autem sic, mentitur.
Amplius praeter omnes oportet esse contradictiones, nisi orationis causa dicatur. Quare et nec verum dicet aliquis nec non verum dicet, et praeter ens et non ens erit, quare et praeter generationem et corruptionem transmutatio quaedam erit.
Amplius in quibuscumque generibus negatio contrarium infert, et in hiis erit, ut in numeris neque impar neque non impar numerus. Sed impossibile; ex diffinitione vero palam.
Amplius in infinitum vadet; et non solum emyolia quae sunt erunt sed plura. Iterum enim est hoc negare ad dictionem et negationem, et hoc erit aliquid; nam substantia est quaedam ipsius alia.
Amplius quando interrogante si est album dicit quia non , nihil aliud negavit quam ipsum esse; negatio vero est quod non esse.
Venit autem quibusdam haec opinio sicut et aliae inopinabilium; quando enim soluere non possunt orationes contentiosas, annuentes orationi confirmant verum esse quod est sillogizatum. Hii quidem igitur propter talem causam dicunt, illi vero propter omnium rationem inquirere.
Principium autem ad hos omnes ex diffinitione. Diffinitio vero fit ex ipsos significare aliquid necessarium esse; ratio namque cuius nomen est signum diffinitio fit.
Videtur autem Eracliti quidem oratio, dicens omnia esse et non esse, omnia vera facere; quae vero est Anaxagore, esse aliquid medium contradictionis, quare omnia falsa. Nam quando miscentur, nec bonum nec non bonum est mixtum, quare nihil dicere verum.
Determinatis autem hiis palam quod uno modo dicta et de omnibus impossibile est esse sicut quidam dicunt. Hii quidem nihil dicentes verum esse; nihil enim prohibere dicunt sic omnia esse sicut dyametrum commensurabilem esse. Illi vero omnia vera. Fere namque ipsis rationes eaedem Eraclito; nam qui dicit quia omnia sunt vera et omnia falsa, et seorsum rdicit rationem utramque horum, quare si sunt impossibilia illa, et haec impossibile esse.
Amplius autem evidenter contradictiones sunt quas non est possibile simul esse veras, nec itaque falsas omnes; et quidem utique putabitur magis contingere ex dictis.
Sed ad omnes tales orationes oportet quaerere, quemadmodum in superioribus sermonibus dictum est, non esse aliquid aut non esse sed significare aliquid, quare ex diffinitione disputandum accipientes quid significat verum aut falsum. Si autem nihil aliud quam verum dicere aut negare falsum est, impossibile omnia falsa esse; est enim necesse contradictionis partem aiteram esse veram.
Amplius si omne aut dicere aut negare est necesse, utraque falsa esse impossibile est; altera namque pars contradictionis est falsa.
Accidit itaque et quod famatum est de omnibus talibus orationibus: ipsas se ipsas destruere. Nam qui omnia vera dicit orationis sue contrariam veram facit, quare suam non veram; contraria enim non dicit ipsam esse veram. Qui vero omnia falsa, et ipse se ipsum. Si autem excipiant, hic quidem contrariam quod non vera sola est, ille vero suam propriam quod non falsa, nihil minus infinitas accidit ipsis petere orationes veras et falsas. Nam qui dicit veram orationem veram verus est, hoc autem in infinitum vadet.
Palam autem quia nec qui omnia quiescere dicunt vera dicunt nec qui omnia moveri.
Nam si quiescunt omnia, semper haec vera et falsa erunt, videtur autem hoc transmutatum; nam qui dicit aliquando ipse non erat et iterum non erit.
Si vero omnia moventur, nihil erit verum; ergo omnia falsa. Sed ostensum est quia impossibile est.
Amplius ens permutari est necesse; nam ex aliquo in aliquid est permutatio.
At vero nec omnia quiescunt aut moventur aliquando, semper autem nihil; est enim aliquid quod semper movet quae moventur, et primum movens immobile ipsum.
Principium dicitur aliud quidem unde utique aliquid rei movebitur primum, ut longitudinis et vie hinc quidem rhoc principium, ex opposito autem alterum. Aliud unde utique optime fiet unumquodque, ut doctrine non a primo et rei principio aliquando inchoandum est sed unde facillime utique addiscet. Aliud unde primum generatur inexistente, ut navis sedile et domus fundamentum, et animalium alii cor alii cerebrum alii quodcumque sortiantur tale putant. Aliud unde fit primum non inexistente et unde primum motus natus initiari et permutatio, ut puer ex patre et matre et bellum ex conuicio. Aliud cuius secundum voluntatem moventur quae moventur et mutantur quae mutantur, ut secundum civitates principatus et potestates et imperia et tyrannides; principia dicuntur et artes, et harum architectonice maxime. Amplius unde cognoscibilis res primum, et hoc principium dicitur re, ut demonstrationum suppositiones. Totiens autem et causae dicuntur; omnes enim causae principia.
Omnium igitur principiorum commune est primum esse unde aut est aut fit aut cognoscitur. Horum autem haec quidem inexistentia sunt illa vero extra. Quapropter et natura principium et elementum et mens et voluntas et substantia et quod cuius causa; multorum enim et cognitionis et motus principium est bonum et malum.
Causa vero dicitur uno quidem modo ex quo fit aliquid inexistente, ut es statue et argentum fiale et horum genera. alio vero species et exemplar; hoc autem est ratio ipsius quid erat esse et huius genera (ut eius quod diapason duo ad unum et totaliter numerus) et partes quae in ratione. Amplius unde principium permutationis primum aut quietis, ut consiliator causa, et pater pueri et omnino efficiens facti et permutans permutati. Amplius ut finis; hoc autem est quod cuius causa, ut ambulandi sanitas. Nam propter quid ambulat? Dicimus: ut sanetur; et dicentes ita putamus reddidisse causam. Et quaecumque movente alio intermedia fiunt finis, ut sanitatis attenuatio aut purgatio aut pharmaca aut organa; haec namque omnia finis gratia sunt, differunt autem ab invicem tamquam entia haec quidem ut organa illa vero ut opera.
Ergo causae fere totiens dicuntur. Accidit autem multotiens dictis causis et multas eiusdem esse causas non secundum accidens, ut statue statue factiva et es non secundum aliquid aliud sed in quantum statua; sed non eodem modo, sed hoc quidem ut materia illud vero ut unde motus.
Et ad invicem causae sunt, ut laborare causa est euexie et haec laborandi; sed non eodem modo, verum hoc quidem ut finis illud vero ut principium motus.
Amplius autem idem quandoque contrariorum est causa; quod enim presens huius est causa, hoc absens causamur quandoque de contrario, ut absentiam gubernatoris deperditionis, cuius erat presentia causa salutis; utraque vero, et presentia et privatio, causae sunt ut moventes.
Omnes vero causae dictae in quatuor modos cadunt manifestissimos. Nam elementa sillabarum et materia factorum et ignis et terra et talia omnia corporum et partes totius et suppositiones conclusionis ut ex quo causae sunt. Horum autem haec quidem quasi subiectum, ut partes; illa vero ut quod quid erat esse: et totum et compositio et species. Sperma vero et medicus et consiliator et omnino efficiens, omnia unde principium permutationis aut status. Alia vero ut finis et bonum aliorum; nam quod cuius causa optimum et finis aliorum vult esse; nil autem differat dicere sive bonum sive apparens bonum.
Causae quidem igitur hae et tot sunt specie. Modi vero causarum numero quidem multi sunt, capitulati vero et hii pauciores. Dicuntur enim causae multipliciter, et ipsarum eiusdem speciei prius et posterius alia quam alia, ut sanitatis medicus et artifex, et eius quod dyapason duplum et numerus, et semper continentia quodcumque singularium.
Amplius autem ut accidens et horum genera, veluti statue aliter Policlitus et aliter statue factor, quia accidit statue factori Policlitum esse. Et continentia autem accidens, ut homo causa statue aut et totaliter animal, quia Policlitus homo et homo animal. Sunt autem et accidentium alia aliis remotius et propinquius, ut si albus et musicus causa dicuntur statue, et non solum Policlitus aut homo. Praeter omnia autem et proprie dicta et secundum accidens, haec quidem ut potentia dicuntur illa vero ut agentia, ut ipsius edificari edificator aut edificans edificator. Similiter autem dicuntur et in quibus causae causae dictis, ut huius statue aut statue aut omnino ymaginis, aut eris huius aut eris aut omnino materie; et in accidentibus similiter. Amplius autem complexa et haec et illa dicuntur, ut nec Policlitus nec statue factor, sed Policlitus statue factor.
At tamen omnia haec sunt pluralitate sex, dupliciter autem dicta. Aut enim ut singulare aut ut genus, et ipsius secundum se aut secundum accidens aut ut genus accidentis, aut ut complexa haec aut ut simpliciter dicta. Amplius ut agentia aut secundum potentiam. Differunt autem in tantum, quod agentia quidem et singularia simul sunt et non sunt, et ipsa et quorum causae, ut hic medens cum hoc conualescente et hic edificator cum hoc edificio. Quod autem secundum potestatem non semper; corrumpuntur enim non simul domus et edificator. 
Elementum dicitur ex quo componitur primo inexistente indivisibili specie in aliam speciem, ut vocis elementa ex quibus vox componitur et in quae dividitur ultima, illa vero non adhuc in alias voces ab ipsis specie diversas. Sed et si dividantur, particule eiusdem speciei, ut aque particula aqua; sed non sillabe. Similiter autem et corporum elementa dicunt dicentes in quae dividuntur corpora ultima, illa autem non adhuc in alia specie differentia corpora; et sive unum sive plura talia, haec elementa dicunt. Propinque autem et quae dyagrammatum dicuntur elementa, et omnino quae demonstrationum; nam prime demonstrationes et in pluribus demonstrationibus existentes, hae elementa demonstrationum dicuntur; sunt autem tales sillogismi primi rex tribus per unum medium.
Et transferentes autem elementum vocant hinc: quodcumquae unum ens et parvum ad multa fuerit utile; quapropter et parvum et simplex et indivisibile dicitur elementum. Unde venit maxime universalia elementa esse, quia unumquodque eorum unum ens et simplex in multis inest aut omnibus aut quam plurimis, et unum et punctum principia quibusdam videri esse. Quoniam ergo vocata genera universalia et indivisibilia (una enim est ipsorum ratio), elementa genera dicunt aliqui, no et magis quam differentiam, quoniam universale magis genus; nam cui differentia inest, et genus sequitur, sed cui genus, non omne differentia. Omnium autem commune esse elementum cuiuslibet quod primo inest cuique.
Natura vero dicitur uno quidem modo nascentium generatio, ut si quis extendens dicat le Y. Vno vero ex quo generatur primum quod nascitur inexistente. Amplius unde motus primus in quolibet natura entium in ipso in quantum ipsum existit. Nasci vero dicuntur quaecumque augmentum habent per alterum in tangendo et connasci aut adnasci, ut embria. differt autem connascentia a tactu; hic enim nihil praeter tactum alterum necesse esse, in simul natis autem est aliquid unum idem in ambobus quod facit pro tangi simul nasci et unum esse secundum continuum et quantum, sed non secundum quale. Amplius autem natura dicitur ex quo primo aut est aut fit aliquid entium natura, inordinato existente et immutabili a sua propria potestate, ut statue et uasorum ereorum es natura dicitur, et ligneorum lignum, similiter autem et in aliis; ex hiis enim est unumquodque saluata prima materia. Hoc enim modo et existentium natura elementa dicunt esse naturam, alii ignem, alii terram, alii aquam, alii aerem, alii aliud aliquid tale dicentes, alii quaedam horum alii vero hec omnia. amplius autem alio modo dicitur natura existentium natura substantia, ut dicentes naturam primam compositionem esse, ut Empedocles dicit quod “ natura nullius est inexistentium, sed solum mixtio et permutatio permixtorum est, natura vero in hominibus nominatur”. Quapropter et quaecumque natura sunt aut fiunt, iam existente ex quo nata sunt fieri aut esse, non dicimus naturam habere, si non habent speciem et formam. natura quidem igitur quod ex hiis utrisque est, ut animalia et eorum partes.
Natura autem materia prima; et haec dupliciter, aut quae ad ipsum prima aut omnino prima, ut operum ereorum ad ipsa quidem primum es, totaliter vero forsan aqua, si omnia liquabilia aqua. Et species et substantia; hoc autem est finis generationis. Methaphora vero iam et omnino omnis substantia natura dicitur propter hanc, quia et natura substantia quaedam est.
Ex dictis igitur prima natura et proprie dicta est substantia quae principium motus habentium in se in quantum ipsa; materia namque, quia huius est susceptiva, esse dicitur natura, et generationes et nasci, quia sunt ab hac motus. Et principium motus natura existentium haec est, inexistens aut potestate aut actu.
Necessarium dicitur sine quo non contingit vivere quasi concausali, ut respirare et cibus animali necessarium; nam sine hiis esse est impossibile.
Et sine quibus bonum non contingit aut esse aut fieri, aut aliquod malum expellere aut privari, veluti bibere farmacum necessarium ut non laboret, et ad eginam navigare ut pecuniam recipiat.
Amplius vim faciens et vis; hoc autem est quod praeter impetum et preuoluntatem impediens et prohibens. Violentum enim necessarium dicitur, quapropter et triste, sicut et euenus ait: “ omnis enim res necessaria tristis est ”. Et vis necessitas quaedam, ut sophocles dicit: “sed vis me haec facere cogit”. Et videtur necessitas non increpabile aliquid esse, recte; contrarium enim motui secundum prevoluntatem et secundum cogitationem.
Amplius quod non contingit aliter se habere necessarium dicimus sic se habere.
Et secundum hoc necessarium et alia dicuntur aliqualiter oinnia necessaria; violentum enim necessarium dicitur aut facere aut pati tunc, quando non contingit secundum impetum propter cogens, ut hanc necessitatem existentem propter quam non contingit aliter. Et in concausalibus vivendi et boni similiter; nam cum non contingit hic quidem bonum illic vero vivere et esse sine aliquibus, haec necessaria; causa necessitas quaedam est haec.
Amplius demonstratio necessariorum est, quia non contingit aliter se habere, si demonstratum est simpliciter; huius autem causa est quae prima sunt, si impossibile est aliter se habere ex quibus est sillogismus.
horum quidem itaque altera causa essendi necessaria , horum autem nulla, sed propter haec alia sunt ex necessitate. quare primum et proprie necessarium quod simplex est; hoc enim non contingit pluribus modis habere, quare nec aliter et aliter; iam enim pluribus modis utique haberet. Ergo si qua sunt sempiterna et immobilia, nihil illis est violentum nec praeter naturam.
Unum dicitur aliud secundum accidens aliud secundum se. Secundum accidens quidem ut Coriscus et musicum, et Coriscus musicus (idem enim est dicere Coriscus et musicum et Coriscus musicus), et musicum et iustum, et musicus iustus Coriscus. Omnia enim haec unum dicuntur secundum accidens, iustum quidem et musicum, quia uni substantiae acciderunt, musicum vero et Coriscus, quia alterum alteri accidit. Similiter autem et modo quodam musicus Coriscus cum Corisco unum, quia altera partium alteri accidit earum quae sunt in oratione, ut musicum Corisco. Et musicus Coriscus iusto Corisco, quia utriusque pars eidem uni accidit, unum. Nihil enim differt quam Corisco musicum accidere. Similiter autem sive in genere sive in universalis alicuius nominibus dicatur accidens, ut quia homo idem et musicus homo; aut enim quia homini uni existenti substantiae accidit musicum, aut quia ambo singularium alicui accidunt, ut Corisco. Tamen non eodem modo ambo insunt, sed hoc quidem forsan ut genus et in substantia, illud vero ut habitus aut passio substantiae.
Ergo quaecumque secundum accidens dicuntur unum, hoc modo dicuntur. Secundum se vero unum dictorum alia dicuntur eo quod continua sint, ut honus vinculo et ligna cum visco; et linea, et si flexa sit, continua autem, una dicitur, sicut et partium singule, tibia et brachium. Ipsorum autem horum magis unum natura continua quam arte. Continuum vero dicitur cuius motus unus secundum se et non possibile aliter; unus autem cuius indivisibilis, indivisibilis autem secundum tempus.
Secundum se autem continua quaecumque non tactu sunt unum; nam si ponis se tangentia ligna, non dices haec unum esse nec lignum nec corpus nec aliud continuum nullum. Quae itaque omnino sunt continua unum dicuntur quamvis reflexionem habeant, et adhuc magis quae non habent reflexionem, ut tibia aut crus quam skelos, quia contingit non unum esse motum skeli. Et recta quam flexa magis unum. Reflexam vero et angulum habentem unam et non unam dicimus, quia contingit et non simul esse motum eius et simul recte vero semper simul, et nulla pars habens magnitudinem haec quidem quiescit illa vero movetur, quemadmodum reflexe.
Amplius alio modo dicitur eo quod subiectum sit specie indifferens; indifferens vero quorum indivisibilis species secundum sensum. Subiectum autem aut primum aut ultimum ad finem. Vinum enim unum dicitur et aqua una in quantum indivisibile secundum speciem, et iiquores omnes unum dicuntur (ut oleum, vinum) et fluida, quia omnium ultimum subiectum idem; nam aqua aut aer omnia haec sunt.
Dicuntur autem unum et quorum genus unum differens oppositis differentiis. Et haec dicuntur omnia unum quia genus unum quod subicitur differentiis, ut equus, homo, canis unum quid, quia omnia animalia. Et modo itaque simili sicut materia una. Haec autem quandoque quidem ita unum dicuntur, quandoque vero genere superiore quod idem dicitur, si sint ultime species generis superiores hiis; ut isoskeles et isopleurus rsunt una et eadem figura, quia ambo triangulus; sed trianguli non iidem.
Amplius autem unum dicuntur quorumcumque ratio quae quod quid erat esse dicit indivisibilis est ad aliam significantem quid erat esse rem (ipsa enim secundum se omnis ratio divisibilis). Sic enim augmentatum et minutum unum sunt, quia ratio una, sicut in superficiebus quae speciei una.
Omnino vero quorum intelligentia indivisibilis intelligens quid erat esse, et non potest separari neque tempore neque loco neque ratione, maxime haec unum, et horum quaecumque substantia.
Universaliter enim quaecumque non habent divisionem, in quantum non habent, sic unum dicuntur; ut si in quantum homo non habet divisionem, unus homo, si vero in quantum animal, unum animal, et si in quantum magnitudo, una magnitudo. Plurima quidem igitur unum dicuntur per alterum aliquid facere aut pati aut habere aut ad aliquid esse unum, quae autem primo dicuntur unum quorum substantia una, una vero aut continuatione aut specie aut ratione; et enim numeramus ut plura aut quae non continua aut quorum non una species aut quorum ratio non una.
Amplius autem est quidem ut quodcumque unum continuitate dicimus esse, si sit quantum et continuum, est autem ut non, si non aliquod totum sit, hoc autem si non speciem habeat unam; ut non utique dicemus rsimiliter unum videntes qualitercumque partes compositas calciamenti, nisi propter continuitatem, sed si sic ut calciamentum sit et speciem habeat aliquam iam unam. Quapropter et quae circuli maxime una linearum, quia tota et perfecta est.
Uni vero esse principium alicui est numero esse; prima namque mensura principium; nam quo primo cognoscimus, hoc est prima mensura cuiusque generis; principium ergo cognoscibilis circa quodlibet unum. Non idem autem in omnibus generibus unum. Hic quidem enim est diesis, illic autem vocalis aut consonans; gravitatis autem alterum et motus aliud. Vbique vero unum aut quantitate aut specie indivisibile. secundum quantum quidem igitur et in quantum quantum indivisibile: quod quidem omnino et sine positione dicitur unitas, quod autem omnino et positionem habens punctum; quod autem secundum unum linea, quod vero secundum duo superficies, omnino vero et tripliciter divisibile secundum quantitatem corpus. Facta autem conversione: dualiter quidem divisibile superficies, unice autem linea, nullatenus divisibile secundum quantitatem punctum et unitas; hoc quidem non habens positionem unitas, illud vero habens positionem punctum.
Amplius autem alia secundum numerum sunt unum, alia secundum speciem, alia secundum genus, alia secundum analogiam; numero quidem quorum materia una, specie quorum ratio una, genere quorum eadem figura predicationis, secundum proportionem quaecumque se habent ut aliud ad aliud. Semper itaque posteriora precedentia sequuntur, ut quaecumque numero specie unum, sed quaecumque specie non omnia numero; sed genere omnia unum quaecumque et specie, quaecumque vero genere non omnia specie sed proportione; et quaecumque unum proportione non omnia genere.
Palam autem et quod multa opposite dicentur uni; nam alia non existendo continua, alia in habendo materiam divisibilem secundum speciem, aut primam aut ultimam, alia in habendo rationes plures quid erat esse dicentes.
Ens dicitur hoc quidem secundum accidens illud vero secundum se.
Secundum accidens quidem, ut iustum musicum esse dicimus et hominem musicum et musicum hominem, similiter dicentes ut musicum edificare, quia accidit edificatori musicum esse aut musico edificatorem; hoc enim esse hoc significat accidere hoc huic. Sic autem et in dictis; hominem quando musicum dicimus et musicum hominem, aut album musicum aut hunc album: hoc quidem quia ambo eidem acciderunt, illud vero quia enti accidit , hoc autem musicum hominem quia huic musicum accidit (sic autem dicitur et album esse, quia cui accidit, ille est). Quae quidem igitur secundum accidens esse dicuntur sic dicuntur aut eo quod eidem enti ambo insunt, aut quia enti illud inest, aut quia ipsum est cui inest de quo ipsum predicatur.
Secundum se vero esse dicuntur quaecumque significant figuras predicationis; quotiens enim dicitur, totiens esse significat. Quoniam ergo predicatorum alia quid est significant, alia quale, alia quantum, alia ad aliquid, alia facere, alia pati, alia ubi, alia quando, horum unicuique esse idem significant. Nil enim refert ‘homo conualescens esf aut ‘homo convalescit’, vel ‘homo vadens est aut secans’ aut ‘hominem vadere aut secare’; similiter autem et in aliis.
Amplius esse et est significant quia verum, non esse autem quia non verum sed falsum, similiter in affirmatione et negatione; ut quod ‘est Socrates musicus’ quia hoc verum, aut quod ‘est Socrates non albus’, quod verum; hoc autem ‘non est dyameter incommensurabilis’, quod falsum.
Amplius esse significat et ens: ens hoc quidem potestate dicibile illud vero actu. Horum dictorum terminorum enim esse dicimus: et quod potestate est dicibile terminorum et quod est actu; et scire similiter: et potens uti scientia et utens; et quiescens: et cui iam inest quies et potens quiescere. Similiter autem et in substantiis; et enim Mercurium in lapide dicimus esse, et medietatem lineae, et frumentum nondum perfectum. Quando vero potens et quando nondum, in aliis determinandum.
Substantia dicitur et simplicia corpora, ut terra et ignis et aqua et quaecumque talia, et universaliter corpora et ex hiis consistentia, animalia et demonia et partes horum; haec autem omnia dicuntur substantia, quia non de subiecto dicuntur sed de hiis alia.
Alio vero modo quodcumque fuerit causa essendi, inexistens in talibus quaecumque non dicuntur de subiecto, ut anima animali.
Amplius quaecumque particule existentes sunt in talibus et terminantes et hoc aliquid significantes, quibus destructis destruitur totum, ut superficie corpus, ut dicunt quidam, et superficies linea; et totaliter numerus videtur esse quibusdam talis; nam destructo nihil esse, et terminare omnia.
Amplius quod quid erat esse, cuius ratio est diffinitio, et hoc substantia dicitur uniuscuiusque.
Accidit itaque secundum duos modos substantiam dici: subiectum ultimum quod non adhuc de alio dicitur, et quodcumque hoc aliquid ens et separabile fuerit; tale vero uniuscuiusque forma et species.
Eadem vero dicuntur haec quidem secundum accidens, ut album et musicum idem quia eidem accidunt, et homo et musicum quia alterum alteri accidit, musicum autem homo quia musicum homini accidit; utrique autem hoc et horum utrumque illi, et enim homini musico et homo et musicum idem dicitur, et hiis illud. Quapropter et omnia haec universaliter non dicuntur; non enim est verum dicere quia omnis homo idem et musicum (nam universalia secundum se existunt, accidentia autem non secundum se); sed in singularibus simpliciter dicuntur. Idem enim videtur Socrates et Socrates esse musicus; nam Socrates non in multis, propter quod non ‘omnis Socrates’ dicitur quemadmodum ‘omnis homo'
et haec quidem sic dicuntur eadem. Alia vero secundum se quaecumque quemadmodum et unum; et enim quorum materia una aut specie aut numero eadem dicuntur, et quorum substantia una. Quare palam quia ydemptitas unitas quaedam est aut plurium essendi aut quando utitur ut pluribus, veluti quando dixerit ipsum ipsi idem; nam ut duobus utitur eodem.
Diversa vero dicuntur quorum aut species sunt plures aut materia aut ratio substantiae; et omnino opposite eidem dicitur diversum.
Differentia vero dicuntur quaecumque diversa sunt idem aliquid entia, et non solum numero sed aut specie aut genere aut proportione. Amplius quorum diversum genus, et contraria, et quaecumque habent in substantia diversitatem.
Similia dicuntur quae idem passa, et plura idem passa aut diversa, et quorum qualitas una;
et secundum quaecumque alterari contingit contrariorum, horum quod plura habet aut magis propria huic est simile. Opposite vero similibus dissimilia.
Opposita dicuntur contradictio et contraria et ad aliquid et privatio et habitus et ex quibus et ad quae ultima, ut generationes et corruptiones;
et quaecumque non contingunt simul adesse amborum susceptibili, haec opponi dicuntur aut ipsa aut ex quibus sunt. Nam pallidum et album simul eidem non insunt; propter quod ex quibus sunt opponuntur hiis.
Contraria dicuntur quae non possunt simul adesse eidem differentium secundum genus, et quae plurimum differunt eorum quae sunt in eodem genere, et quae plurimum differunt eo quod in eodem susceptibili, et quae plurimum differunt eorum quae sunt sub eadem potestate, et quorum differentia maxima aut simpliciter aut secundum genus aut secundum speciem.
Alia vero contraria dicuntur haec quidem in talia habere, alia in talium susceptiva esse, alia in activa aut passiva esse talium, aut agentia aut patientia, aut abiectiones aut acceptiones, aut habitus aut privationes esse talium.
Quoniam autem ens et unum multipliciter dicitur, sequi est necesse et alia quaecumque secundum haec dicuntur, quare et idem et diversum et contrarium, ut sit diversum secundum unamquamquae cathegoriam.
Diversa vero specie dicuntur quaecumque eiusdem generis existentia non sub invicem sunt, et quaecumque in eodem genere existentia differentiam habent, et quaecumque in substantia contrarietatem habent; et contraria diversa sunt specie ab invicem aut omnia aut dicta primum, et quorumcumque in finali generis specie rationes diverse (ut homo et equus individua genere et rationes eorum diverse), et quaecumque in eadem substantia entia differentiam habent. Eadem vero specie opposite hiis dicta.
Priora et posteriora dicuntur quaedam quidem, tamquam existente aliquo primo et principio in unoquoque genere, quod propinquius principio cuidam determinato aut simpliciter et natura aut ad aliquid aut ubi aut ab aliquibus;
ut haec quidem secundum locum in existendo propinquius aut natura alicui loco determinato (ut medio aut ultimo) aut sicut evenit; quod vero remotius posterius.
Alia secundum tempus; haec quidem enim eo quod remotiora a nunc, ut in factis (priora namque troica medis, quia remotiora a nunc), haec autem eo quod propinquius nunc, ut in futuris (prius enim Nemia Pythion, quia propinquius nunc, ipso nunc ut principio et primo usis).
Alia secundum motum; propinquius enim primo moventi est prius, ut puer viro; principium autem et hoc quoddam simpliciter . Alia secundum potestatem; excedens enim potestate prius , et quod potentius; tale vero est cuius secundum preuoluntatem sequi est necesse alterum et posterius, ut non movente illo non moveatur et movente moveatur; et est prevoluntas principium.
Alia secundum ordinem; haec autem sunt quaecumque ad aliquid unum determinatum distant secundum rationem, ut parastata tritostata prius et paraniti nitis; hic quidem enim qui summus hic autem quae media principium. Haec quidem igitur priora dicuntur hoc modo.
Alio vero modo quod cognitione est prius ut et simpliciter prius. Horum autem aliter et quae secundum rationem et quae secundum sensum. Nam secundum rationem universalia priora, secundum autem sensum singularia.
Et secundum rationem accidens toto prius, ut musicum musico homine; non enim erit ratio tota sine parte; equidem non contingit musicum esse non existente aliquo musico.
Amplius priora dicuntur priorum passiones, ut rectitudo levitate; hoc enim lineae secundum se passio est illud vero superficiei.
Haec quidem itaque sic dicuntur priora et posteriora.Alia vero secundum naturam et substantiam, quaecumque contingit esse sine aliis et illa non sine illis; qua divisione usus est Plato. Quoniam autem esse multipliciter, primum quidem subiectum prius, propter quod et substantia prius, deinde aliter quae secundum potentiam et secundum actum; nam alia secundum potestatem priora sunt alia secundum actum, ut secundum potestatem quidem dimidietas toto et pars toto et materia substantia, secundum actum vero posterius; nam dissoluti secundum actum erunt.
Modo itaque quodam omnia prius et posterius dicta secundum haec dicuntur; haec quidem enim secundum generationem sine aliis esse contingit, ut totum partibus, haec autem secundum corruptionem, ut pars toto. Similiter autem et alia.
Potestas dicitur haec quidem principium motus aut mutationis aut in altero aut in quantum alterum; ut edificativa potestas est quae non existit in edificato, sed ars medicinalis potestas ens existet utique in sanato, sed non in quantum sanatum est.
Ergo totaliter principium mutationis aut motus dicitur potestas in altero aut in quantum alterum. Haec autem ab altero aut in quantum alterum; secundum quam enim patiens patitur aliquid, quandoque quidem si quodcumque pati sit possibile dicimus esse autopathein, quandoque autem non secundum omnem passionem sed si ad melius.
Adhuc aut ut bene hoc efficiatur aut secundum voluntatem; quandoque enim solum utique ambulantes aut loquentes, non bene autem aut non ut vellent, non dicimus posse loqui aut ambulare. Similiter autem et in pati.
Amplius quicumque habitus secundum quos impassibilia omnino aut immutabilia aut non facile in peius mobilia, potestates dicuntur; franguntur enim et conteruntur, curuantur et omnino corrumpuntur non per posse sed per non posse et deficere in aliquo, impassibilia vero talium aut vix et modicum patiuntur propter potentiam et posse et aliqualiter habere.
Dicta vero potestate totiens, et potens uno quidem modo dicetur quod habet motus principium aut mutationis (et enim sistitivum potens aliquid in altero aut in quantum alterum); uno vero si quid ab ipso aliud potestatem habet talem.
Uno autem si habet permutari in quodlibet potestatem, sive in peius sive in melius. Et enim corruptibile videtur esse possibile corrumpi, aut non utique corrumpi si erat impossibile; nunc autem dispositionem quandam habet et causam et principium talis passionis. Aliquando quidem itaque per habere aliquid videtur, aliquando per privari tale esse;
si autem privatio est habitus aliquo modo, omnia in habendo utique erunt aliquid. Equivoce vero dicimus ens, quare in habendo habitum quendam et principium est possibile et habendo huius privationem, si contingit habere privationem.
Uno in non habendo ipsius potestatem aut principium in alio in quantum est aliud corruptivum.
Amplius autem haec omnia aut in solum accidere fieri aut non fieri, aut in bene. Nam in inanimatis inest talis potestas, ut in organis; aliam enim dicunt posse sonare liram, aliam non, si est non bene sonans.
Impotentia autem est privatio potentiae et talis principii sublatio quaedam qualis dicta est, aut omnino aut apto nato habere aut quando aptum natum est iam habere; non enim similiter dicunt impossibile generare puerum et virum eunuchum.
Amplius autem secundum alteram potentiam est impotentia opposita, ei quae solum motive et ei quae bene motive.
Et impossibilia vero haec quidem secundum impotentiam hanc dicuntur, alia alio modo, puta possibile et impossibile. Impossibile quidem cuius contrarium ex necessitate verum, ut dyametrum commensurabilem esse est impossibile, quia falsum quod tale cuius contrarium non solum verum sed et necesse non commensurabile esse; ergo commensurabile non solum falsum sed ex necessitate falsum.
Contrarium vero huic, possibile, quando non necesse fuerit contrarium falsum esse, ut sedere hominem possibile; non enim ex necessitate non sedere falsum. ergo possibile quidem uno modo, sicut dictum est, quod non ex necessitate falsum significat, alio vero verum esse, alio contingens verum iam.
Secundum methaphoram autem quae in geometria dicitur potentia. Haec quidem igitur possibilia non secundum potentiam.
Quae vero secundum potentiam omnia dicuntur ad primam unam; haec autem est principium mutationis in alio in quantum aliud. Alia namque dicuntur possibilia, haec quidem eorum in habendo aliud aliquid talem potentiam, illa vero in non habendo, alia in sic habendo. Similiter autem et impossibilia. Quare propria diffinitio prime potentie utique erit: principium permutativum in alio in quantum aliud.
Quantum dicitur quod est divisibile in ea quae insunt, quorum utrumque aut singulum unum aliquid et hoc aliquid natum est esse. Multitudo ergo quantum aliquid si numerabilis fuerit, magnitudo autem si mensurabilis fuerit.
Dicitur autem multitudo quidem divisibile potestate in non continua, magnitudo autem quod in continua; magnitudinis vero quae quidem ad unum continua longitudo, quae autem ad duo latitudo, quae autem ad tria profunditas. Horum autem pluralitas quidem finita numerus, sed longitudo linea et latitudo superficies et profundum corpus.
Amplius alia dicuntur secundum se quanta quaedam, alia secundum accidens, ut linea quantum aliquid secundum se, musicum vero secundum accidens.
Eorum vero quae secundum se sunt alia secundum substantiam sunt, ut linea quantum quid (nam in ratione quid est dicente quantum quid existit), alia passiones et habitus talis sunt substantiae, ut multum et paucum, et productum et breve, et latum et strictum, et profundum et humile, et grave et leve, et alia talia. Sunt autem et magnum et parvum et maius et minus, et secundum se et ad invicem dicta, quanti passiones secundum se; transferuntur etiam et ad alia haec nomina.
Secundum accidens vero dictorum quantorum hoc quidem sic dicitur sicut dictum est quia musicum quantum et album per esse quantum quid cui insunt, haec autem ut motus et tempus; et enim haec quanta quaedam dicuntur et continua eo quod illa divisibilia sint quorum sunt haec passiones. Dico autem non quod movetur sed quod motum est; nam per esse quantum illud et motus est quantus, tempus vero per ipsum.
Quale dicitur uno quidem modo differentia substantiae, ut quale quid homo animal quia bipes, equus vero quadrupes, et circulus qualis quaedam figura quia agonion, quasi differentia secundum substantiam qualitate existente. Uno quidem itaque modo hoc dicitur qualitas differentia substantiae.
Alio vero ut immobilia et mathematica, sicut numeri quales quidam, quemadmodum compositi et non solum ad unum entes sed quorum imitatio superficies et solidum (hii vero sunt quotiens quanti aut quotiens quotiens quanti), et totaliter quod praeter quantitatem existit in substantia; nam substantia cuiuslibet quod semel, ut ipsorum sex non qui bis aut ter sunt sed qui semel; sex enim semel sex.
Amplius quaecumque passiones earum quae moventur substantiarum, ut calor et frigiditas, et albedo et nigredo, et gravitas et levitas, et quaecumque talia, secundum quae dicuntur mutari corpora permutantium.
Amplius secundum virtutem et vitium et omnino bonum et malum.
Fere itaque secundum duos modos dicetur quale, et horum uno principalissimo. Prima quidem qualitas substantiae differentia, huius autem quaedam et quae in numeris qualitas pars; nam differentia quaedam substantiarum, sed aut non motorum aut non in quantum sunt mota. Haec autem passiones motorum in quantum mota, et motuum differentie. Virtus autem et vitium passionum pars quaedam; differentias enim ostendunt motus et actus, secundum quos faciunt aut patiuntur bene aut prave quae sunt in motu; possibile namque sic moveri aut agere bonum, quod autem sic et contrarie prauum. Maxime vero bonum et malum significant quale in animatis, et horum maxime in habentibus proheresim.
Ad aliquid dicuntur alia ut duplum ad dimidium et triplum ad tertiam partem, et totaliter multiplicatum ad multiplicati partem et continens ad contentum. Alia ut calefactivum ad calefactibile et sectivum ad secabile, et omne activum ad passivum. Alia ut mensurabile ad mensuram et scibile ad scientiam et sensibile ad sensum.
Dicuntur autem prima quidem secundum numerum aut simpliciter aut determinate, ad ipsos aut ad unum. Ut duplum quidem ad unum numerus determinatus; multiplex vero secundum numerum ad unum, non determinatum autem, ut hunc aut hunc; emiolium autem ad subemiolium secundum numerum ad numerum determinatum; superparticulare autem ad subsuperparticulare secundum indeterminatos, ut multiplex ad unum . Continens autem ad contentum omnino indeterminatum secundum numerum; numerus enim commensurabilis, secundum non commensurabilem autem numerum dicuntur; continens enim ad contentum tantumque est et amplius, hoc autem indeterminatum; quodcumque enim evenit est, aut equale aut non equale. Haec igitur ad aliquid omnia secundum numerum dicuntur et numeri passiones.
Et amplius equale et simile et idem secundum alium modum; secundum enim unum dicuntur omnia. Eadem namque quorum una est substantia, similia vero quorum qualitas est una, equalia vero quorum quantitas est una; unum autem numeri principium et metrum, quare haec omnia ad aliquid dicuntur secundum numerum quidem, non eodem autem modo.
Activa vero et passiva secundum potentiam activam et passivam sunt et actiones potentiarum; ut calefactivum ad calefactibile quia potest, et iterum calefaciens ad id quod calefit et secans ad id quod secatur tamquam agentia. Eorum vero quae sunt secundum numerum non sunt actiones sed aut quomodo in aliis dictum est; quae autem secundum motum actiones non existunt. Eorum autem quae secundum potentiam et secundum tempora iam dicuntur ad aliquid, ut quod fecit ad factum et facturum ad faciendum. Sic enim pater filii dicitur pater; hoc quidem enim fecit, illud autem passum quid est. Amplius quaedam secundum privationem potentie, ut impossibile et quaecumque sic dicuntur, ut invisibile.
Secundum numerum quidem igitur et potentiam dicta ad aliquid omnia sunt ad aliquid eo quod quod quidem est alterius dicitur ipsum quod est, sed non eo quod aliud ad illud; mensurabile vero et scibile et intellectuale eo quod aliud ad ipsum dicitur ad aliquid dicuntur. Nam intellectuale significat quia ipsius est intellectus, non est autem intellectus ad hoc cuius est intellectus; bis enim idem dictum utique erit. Similiter autem et alicuius visus est visus, non cuius est visus ( quamvis verum hoc dicere) sed ad colorem aut ad aliud aliquid tale. Illo vero modo bis idem dicetur: quia est visus cuius est visus.
Secundum se quidem igitur dicta ad aliquid haec quidem sic dicuntur, illa vero si ipsorum genera sint talia, ut medicina eorum quae ad aliquid quia ipsius genus scientia videtur esse eorum quae ad aliquid. Amplius secundum quaecumque habentia dicuntur ad aliquid, ut equalitas quia equale et similitudo quia simile.
Alia vero secundum accidens, ut homo ad aliquid quia ei accidit duplum esse, hoc autem est eorum quae ad aliquid; aut album, si accidit eidem album et duplum esse.
Perfectum vero dicitur unum quidem cuius non est extra aliquid accipere nullam particulam, ut tempus perfectum uniuscuiusque hoc extra quod non est accipere tempus aliquod quod sit huius temporis pars. Et quod secundum virtutem et quod eius quod bene non habens excedentiam ad genus, ut perfectus medicus et perfectus fistulator quando secundum speciem proprie virtutis in nullo deficiunt. Sic autem transferentes et ad mala dicimus calumpniatorem perfectum et latronem perfectum, quoniam et bonos dicimus ipsos, ut latronem bonum et calumpniatorem bonum. et virtus perfectio quaedam; unumquodque enim tunc perfectum et substantia omnis tunc perfecta, quando secundum speciem proprie virtutis nulla defecerit pars eius quae secundum naturam magnitudinis.
Amplius quibus inest finis studiosus, haec dicuntur perfecta; secundum habere enim finem perfecta. Quare quoniam finis ultimorum aliquid est, et ad praua transferentes dicimus perfecte perditum esse et perfecte corruptum esse, quando nil deest corruptionis et mali sed in ultimo est. Quapropter et mors secundum methaphoram dicitur finis, quia ambo ultima. Finis autem et cuius causa ultimum.
Secundum se dicta quidem igitur perfecta totiens dicuntur, alia quidem quia secundum bene in nullo deficiunt nec yperbolem habent nec extra aliquid accipitur, alia omnino secundum quod non habent yperbolem in unoquoque genere nec aliquid est extra.
Alia vero iam secundum ipsa aut in faciendo aliquid tale aut habendo aut congruendo tali aut in aliter qualiter dici ad primo dicta perfecta.
Terminus dicitur quod est cuiuslibet ultimum et cuius extra nihil est accipere primi et cuius infra omnia primi.
Et quodcumque fuerit species magnitudinis aut habentis magnitudinem. Et finis cuiusque, tale vero ad quod motus et actus et non a quo; et quandoque ambo, et a quo et in quod. Et cuius causa. Et substantia cuiuslibet et quod quid erat esse cuique; cognitionis enim hoc terminus; si autem cognitionis, et rei.
Quare palam quia quotiens principium dicitur totiens terminus, et adhuc amplius; principium enim terminus quidam est, sed terminus non omnis principium.
Secundum quod dicitur multipliciter, uno quidem modo species et substantia cuiusque rei, ut secundum quod bonus per se bonum, alio vero in quo primo aptum natum est fieri, ut color in superficie. Primo quidem igitur dictum secundum quod species est, secundo autem ut materia cuiusque et subiectum unicuique primum. Omnino vero ipsum secundum quod totiens et causa existet; nam secundum quid venit aut cuius causa venit dicitur, et secundum quid paralogizatum est aut sillogizatum est aut quia causa sillogismi aut paralogismi. Amplius secundum quod quod secundum positionem dicitur, secundum quod stetit aut secundum quod uadit; haec namque omnia positionem significant et locum.
Quare et secundum se multipliciter dici est necesse. Uno quidem enim secundum se quod quid erat esse unicuique, ut Callias et quod quid erat esse Calliam. Alio vero quaecumque in eo quod quid est existunt, ut animal Callias secundum se; nam in ratione inest animal; animal enim quoddam Callias. amplius autem si in ipso ostensum est primo aut in ipsius aliquo, ut superficies alba secundum se, et vivens secundum se homo; anima namque pars quaedam est hominis, in qua prima est ipsum vivere. Amplius cuius non est aliqua alia causa; hominis enim multe sunt causae, animal, bipes, at tamen secundum se homo homo est. Amplius quaecumque soli insunt, et in quantum solum quia separatum secundum se.
Dispositio dicitur habentis partes ordo aut secundum locum aut secundum potentiam aut secundum speciem; positionem enim oportet quandam esse, sicut et ipsum hoc nomen ostendit dispositio.
Habitus vero dicitur uno quidem modo tamquam actio quaedam habentis et habiti, ut actus quidam aut motus. Nam quando hoc quidem facit illud vero fit, est factio intermedia; sic et habentis uestem et habite uestis est intermedius habitus. Hanc quidem igitur manifestum quod non contingit habere habitum; in infinitum enim uadet, si habiti fuerit habere habitum. Alio vero modo habitus dispositio dicitur secundum quam bene aut male disponitur dispositum, et aut secundum se aut ad aliud, ut sanitas habitus quidam; dispositio namque talis. Amplius habitus dicitur, si est pars dispositionis talis; quapropter et partium virtus habitus quidam est.
Passio dicitur uno quidem modo qualitas secundum quam alterari contingit, ut album et nigrum, et dulce et amarum, et gravitas et levitas, et quaecumque alia talia. Alio vero horum actiones et alterationes iam. Amplius horum magis nocive alterationes et motus, et maxime tristes nocive. amplius magnitudines calamitatum et tristium passiones dicuntur.
Privatio dicitur uno quidem modo, si non habet aliquid natorum haberi, et si non ipsum sit aptum natum habere, ut oculis privari dicitur planta. Alio vero si aptum natum habere, aut ipsum aut genus, non habet, ut aliter homo cecus visu privari dicitur et talpa; hoc quidem secundum genus illud vero secundum se. Amplius si aptum natum et quando aptum natum est habere, non habet; caecitas enim privatio quaedam est, sed cecus non est secundum omnem etatem, sed in qua aptum natum est habere, si non habet. Similiter autem et in quocumque fuerit et secundum quod et ad quod et ut, si non habet aptum natum. Amplius cuiusque per vim ablatio privatio dicitur.
Et quotiens autem ab eo quod a negationes dicuntur, totiens et privationes dicuntur; nam inequale non habere equalitatem aptum natum dicitur, inuisibile vero et eo quod omnino non habeat colorem et eo quod turpiter, et sine pede et eo quod non habeat omnino pedes et eo quod turpes. Amplius et eo quod parum habeat, ut non igneum; hoc autem est in prave aliquo modo habere. Amplius quod non facile aut non bene, ut insecabile non solum quia non secatur sed quia non facile aut quia non bene. Amplius omnino non habere; cecus enim non dicitur monoculus sed qui in ambobus non habet visum. Propter quod non omnis bonus aut malus, aut iustus aut iniustus, sed et medium.
Habere multipliciter dicitur; uno quidem ducere secundum suam naturam aut secundum suum impetum, propter quod febris dicitur habere hominem et tyranni civitates et vestimentum induti. Alio in quo utique aliquid extiterit ut susceptibili, ut es habet speciem statue et infirmitatem corpus. Alio ut continens contentum; nam in quo est contentum , haberi ab hoc dicitur, ut lagenam habere humidum dicimus et civitatem homines et navem nautas; sic autem et totum habet partes. Amplius prohibens secundum suum impetum aliquid moveri aut operari habere dicitur hoc ipsum, ut columpne ponderosa superposita, ut poete Athlantem faciunt celum habere tamquam casurum super terram, quemadmodum phisiologorum quidam dicunt. Hoc autem modo continens dicitur quae continet habere, quasi separata utique secundum suum impetum singula. Et in aliquo autem esse simili modo dicitur et consequenter ipsi habere.
Ex aliquo esse dicitur uno quidem modo ex quo est ut materia; et hoc dupliciter, aut secundum primum genus aut secundum ultimam speciem, puta sunt quidem ut omnia liquabilia ex aqua, est autem veluti ex ere statua. Alio vero ex primo movente principio; ut ex quo pugna? Ex conuicio, hoc enim est principium pugne. Alio ex composito ex materia et forma, ut ex toto partes et ex Yliade versus et ex domo lapides; finis enim est forma, perfectum vero habens finem. Haec autem ut ex parte species, ut homo ex bipede et sillaba ex elemento; aliter enim hoc et statua ex ere; nam ex sensibili materia est composita substantia, sed et species ex speciei materia. Haec quidem igitur sic dicuntur. Alia vero si secundum partem aliquam horum aliquis extiterit modorum, ut ex patre et matre puer et ex terra plante, quia ex aliqua parte ipsorum. Alio vero post quod tempore, ut ex die nox, ex serenitate hyemps, quia hoc post hoc. Horum autem haec quidem quia habent transmutationem ad invicem ita dicuntur, ut et quae nunc sunt dicta, haec autem eo quod secundum tempus consequenter solum, ut ex equinoctio fiebat navigatio quia post equinoctium fiebat, et ex Dyonisiis targelia quia post Dyonisia.
Pars dicitur uno quidem modo in quam dividetur utique quantum quantacumque; semper enim ablatum a quanto in quantum quantum pars illius dicitur, ut trium duo pars dicuntur aliqualiter. Alio vero modo quae talia mensurant solum; propter quod duo trium sunt quidem ut dicitur pars, sunt autem ut non. Amplius in quae dividetur utique species sine quantitate, et haec partes huius dicuntur; quare species generis dicunt esse partes. Amplius in quae dividitur aliquid aut ex quibus componitur totum, aut species aut habens speciem, ut spere eree aut cubi erei et es pars (hoc autem est materia in qua species) et angulus pars. Amplius quae sunt in ratione unumquodque ostendente, et haec partes totius; propter quod genus speciei et pars dicitur, aliter autem species generis pars.
Totum dicitur et cuius nulla pars abest ex quibus dicitur totum natura, et continens contenta ut unum aliquid sunt illa;
hoc autem dupliciter; aut enim ut unumquodque unum aut ut ex hiis unum.
Universale quidem enim, et quod totaliter dicitur ut totum aliquid ens, sic est universale quasi multa continens in predicari de unoquoque et unum omnia esse ut unumquodque, puta hominem, equum, deum, quia omnia animalia.
Continuum vero et finitum, quando unum aliquid ex pluribus est quae insunt maxime quidem potentia, si autem non et energia.
Horum vero eorundem magis quae sunt natura quam arte talia, quemadmodum et in uno dicimus, tamquam existente totalitate unione aliqua.
Amplius quanto habente principium et medium et ultimum, quorum quidem non facit positio differentiam, omne dicitur, quorum vero facit, totum. Et quaecumque ambo, dicuntur et totum et omne. Sunt autem haec quorumcumque natura quidem eadem manet transpositione, forma vero non, ut cera et uestis; et enim totum et omne dicuntur, habent enim ambo. Aqua vero et quaecumque sunt humida et numerus omne quidem dicuntur, totus vero numerus et tota aqua non dicitur nisi methaphora, omnia vero dicuntur in quibus ‘omne’ ut in uno, in hiis ‘omnia’ ut in divisis: omnis hic numerus, omnes hae unitates.
Colobon vero dicitur quantorum non quodcumque, sed partibile oportet illud esse et totum. Nam duo non sunt coloba altero ablato uno (non enim equale coloboma et reliquum numquam est) nec totaliter numerus nullus; et enim substantiam oportet manere; si calix colobos, adhuc oportet esse calicem, numerus autem non adhuc idem. Ad haec autem et si partium dissimilium sint, nec haec omnia (numerus enim est ut dissimiles habet partes, ut dualitatem et trinitatem), sed totaliter quorum non facit positio differentiam nullum est colobon, ut aqua aut ignis; sed oportet talia esse quae in substantia positionem habeant. Amplius continua; nam armonia est ex eis quae sunt dissimilium partium et positionem habent, coloba autem non fit.
Ad haec autem nec quaelibet tota, nec haec cuiuscumque particule privatione coloba. Non enim oportet neque quae principalia substantiae nec ubicumque entia; ut si perforetur calix, non colobos, sed si auris aut extremitas aliqua, et homo non si carnem aut splenem, sed si extremitatem, et hoc non omne sed quae non habet generationem ablata tota. Quapropter calui non sunt colobi.
Genus dicitur hoc quidem si sit generatio continua speciem eandem habentium, ut dicitur ‘donec utique hominum genus sit, quia donec est generatio continua ipsorum. Illud vero a quo sunt primo movente ad esse; sic enim dicuntur ellines genere et iones, quia hii ab elline et illi a ione primo generante. Et magis qui a generante quam qui a materia; dicuntur enim et a femina genere, ut a pirra, amplius autem ut superficies figurarum genus superficialium et solidum solidarum; figurarum enim unaqueque haec quidem superficies talis haec autem solidum tale; hoc autem est quod subicitur differentiis. Amplius ut in rationibus quod primum inest, quod dicitur in eo quod quid est, hoc genus, cuius differentie dicuntur qualitates. Genus igitur totiens dicitur: aliud quidem secundum generationem continuam eiusdem speciei, aliud quidem secundum primum movens eiusdem speciei, aliud ut materia; cuius enim differentia et qualitas est, hoc est subiectum, quod dicimus materiam.
Diversa vero genere dicuntur quorum diversum primum subiectum et non resolvitur alterum in alterum nec ambo in idem, ut species et materia diversum genere, et quaecumque secundum diversam figuram cathegorie entis dicuntur (alia namque quid est significant entium, alia quale quid, alia ut divisum est prius); nec enim haec resoluuntur neque in invicem neque in unum aliquod.
Falsum dicitur uno modo ut res falsa, et huius hoc quidem per non componi aut per impossibile esse componi, sicut dicitur dyametrum esse commensurabilem aut te sedere; horum enim falsum hoc quidem semper illud vero quandoque; sic enim non entia haec. Alia vero quae sunt quidem entia, et apta nata sunt videri aut non qualia sunt aut quae non sunt, ut scyagraphia et sompnia; haec namque sunt aliquid quidem, sed non quorum faciunt phantasiam. Res ergo false sic dicuntur, aut quia non sunt ipse aut quia ab eis phantasia non entis est.
Ratio vero falsa quae est non entium, in quantum falsa; unde omnis ratio falsa alterius quam cuius est vera, ut quae circuli falsa trigoni. Cuiuslibet autem ratio est quidem ut una, quae eius quod quid erat esse, est autem ut multe, quoniam idem aliqualiter ipsum et ipsum passum, ut Socrates et Socrates musicus. Falsa autem ratio nullius est simpliciter ratio. Quapropter antistenes opinatus est fatue nihil dici dignatus nisi propria ratione, unum in uno; ex quibus accidit non esse contradicere, fere autem neque mentiri. Est autem unumquodque dicere non solum sua ratione sed et ea quae alterius, falso quidem et omnino, est autem ut et vere, sicut octo dupla dualitatis ratione.
Haec quidem igitur ita dicuntur falsa. Homo autem falsus qui promptus et electivus talium rationum, non propter aliud aliquid sed propter id ipsum, et qui aliis talium factor rationum, sicut res dicimus esse falsas quaecumque falsam faciunt phantasiam.
Quare et in Ippia oratio refutatur ut eadem vera et falsa. Potentem enim mentiri accipit falsum, hic autem sciens et prudens.
Amplius volentem prava meliorem. Hoc autem falsum accipit per inductionem; nam voluntarius claudicans non voluntario melior, claudicare imitari dicens; quoniam si claudus voluntarius, deterior forsan, sicut in more et hoc.
Accidens dicitur quod inest alicui et verum est dicere, non tamen neque ex necessitate nec secundum magis, puta iam aliquis fodiens plante fossam thesaurum invenit. Hoc igitur accidens fodienti fossam, invenire thesaurum; nec enim ex necessitate hoc ex hoc aut post hoc, nec ut secundum magis si quis plantat inveniet thesaurum. Et musicus utique quis erit albus; sed quoniam nec ex necessitate nec ut secundum magis hoc fit, accidens ipsum dicimus. Quare quoniam est existens aliquid et alicui, et horum quaedam et alicubi et quandoque, quodcumque extiterit quidem, sed non quia hoc aut nunc aut hic, accidens erit. Nec est aliqua causa determinata accidentis sed contingens; hoc autem indeterminatum. Accidit enim alicui eginam venire, si non propter hoc advenit ut illuc veniat, sed ab hyeme expulsus aut a latronibus captus. Evenit quidem et est accidens, at non in quantum ipsum sed in quantum alterum; hyemps enim est causa veniendi non quo navigabat, hoc autem erat egina. Dicitur et aliter accidens, ut quaecumque existunt unicuique secundum se non in substantia entia, velut triangulo duos rectos habere. Et haec quidem contingit sempiterna esse, illorum vero nullum. Huius autem ratio in aliis.
Principia et causae quaeruntur entium, palam autem quod in quantum entia. Est enim aliqua causa sanitatis et convalescentiae, sunt etiam mathematicorum principia et elementa et causae, et totaliter omnis scientia intellectualis participans aliquid intellectus circa causas et principia est aut certiora aut simpliciora.
Sed omnes iste circa unum quid et genus aliquod circumscripte de hoc tractant, sed non de ente simpliciter nec in quantum est ens, nec de ipso quod quid est nullam rationem faciunt; sed ex hoc, aliae quidem sensu facientes ipsum manifestum aliae autem suppositionem accipientes quod quid est, sic que secundum se insunt generi circa quod sunt demonstrant aut magis necessarie aut infirmius. Quapropter palam quia non est demonstratio substantiae nec eius quod quid est ex tali inductione, sed quidam alius modus ostensionis. Similiter autem nec si est aut non est genus circa quod versantur nihil dicunt, propter eiusdem rationis esse ipsum quod quid est manifestum facere et si est hoc.
Quoniam vero phisica scientia est circa genus quoddam entis (nam circa talem est substantiam in qua est principium motus et status in ea), palam quia neque activa est neque factiva. Factivarum enim in faciente principium, aut intellectus aut ars aut potentia quaedam, activarum vero quae in agente proheresis; idem enim agibile et eligibile. Quare si omnis scientia aut activa aut factiva aut theorica, phisica theorica quaedam est; sed theorica circa tale ens quod est possibile moveri, et circa substantiam quae secundum rationem ut secundum magis non separabilem solum.
Oportet autem quid erat esse et rationem quomodo est non latere, tamquam sine hoc quaerere nihil facere sit. Diffinientium autem et ipsorum quid est haec quidem ita sunt ut simum illa vero ut concauum. Differunt autem haec quia simum quidem conceptum est cum materia (est enim simum nasus concavus), concavitas vero sine materia sensibili. Si igitur omnia phisica similiter simo dicuntur, ut nasus, oculus, facies, caro, os, totaliter animal, folium, radix, cortex, totaliter planta (nullius enim ipsorum sine motu ratio, sed semper habet materiam), palam quomodo oportet in phisicis ipsum quid est quaerere et diffinire. Ideoque et de anima quadam est speculari phisici, quaecumque non sine materia est. Ergo quia est phisica theorica, manifestum ex hiis.
Sed est et mathematica theorica . Sed si immobilium et separabilium est, nunc adhuc non manifestum; quia tamen quaedam mathematica in quantum immobilia et in quantum separabilia speculatur, palam.
Si vero est immobile aliquid et sempiternum et separabile, palam quia est theorice id nosse, non tamen phisice (nam de mobilibus quibusdam est phisica) nec mathematice, sed prioris ambarum. Phisica namque circa inseparabilia quidem sed non immobilia, mathematice autem quaedam circa immobilia quidem sed inseparabilia forsan, verum quasi in materia; prima vero circa separabilia et immobilia. Necesse vero omnes quidem causas sempiternas, et maxime has; hae namque causae manifestis sensibilium .
Quare tres erunt philosophiae theorice: mathematica, phisica, theologia.
Non enim immanifestum quia si alicubi divinum existit, in tali natura existit;
et honorabilissimam scientiam oportet circa honorabilissimum genus esse. Ergo theorice aliis scientiis desiderabiliores sunt, haec autem theoricis.
Dubitabit enim utique aliquis utrum prima philosophia sit universalis aut circa aliquod genus et naturam unam; non enim idem modus nec in mathematicis, quia geometria et astrologia circa aliquam naturam sunt, illa vero universaliter omnium est communis.
Si quidem igitur non est aliqua altera substantia praeter natura consistentes, phisica utique erit prima scientia. Sed si est aliqua substantia immobilis, haec prior et philosophia prima, et universalis sic quia prima; et de ente in quantum ens huius utique erit speculari, et quae est et quae insunt in quantum ens.
Sed quoniam ens simpliciter dictum dicitur multipliciter, quorum unum quidem erat quod secundum accidens, et aliud quod ut verum et non ens ut falsum, praeter haec autem sunt figure cathegorie (ut quid, quale, quantum, ubi, quando, et si quid aliud significat hoc modo), amplius praeter haec omnia quod potestate et actu:
quoniam itaque multipliciter dicitur ens, primum de eo quod secundum accidens est dicendum, quia nulla est circa id speculatio. Signum autem: nulla enim scientia studiosa est de eo, neque activa neque factiva nec theorica. non enim faciens domum facit quaecumque accidunt simul domui facte; infinita enim sunt: hiis quidem enim voluptuosam illis autem nocivam aliis autem utilem nihil esse prohibet factam, et alteram ut est dicere ab omnibus entibus; quorum nullius est edificativa factiva. Eodem vero modo nec geometer speculatur sic accidentia figuris, nec si alterum est trigonum et trigonum duos rectos habens.
Et hoc rationabiliter concidit; quemadmodum enim nomine solum accidens est.
Unde Plato modo quodam non male sophisticam circa non ens ordinavit. Sunt enim sophistarum rationes circa accidens ut est dicere maxime omnium: utrum diversum an idem musicum et gramaticum, et musicus Coriscus et Coriscus, et si omne quod est et non semper, factum est, quare si musicus ens gramaticus est factus, et gramaticus ens musicus, et quaecumque aliae rationum tales sunt; videtur enim accidens propinquum quid non enti.
Palam autem et ex huiusmodi rationibus: nam alio modo entium generatio est et corruptio, eorum vero quae sunt secundum accidens non est.
At tamen dicendum est amplius de accidente in quantum contingit, quae eius natura et propter quam causam est; simul enim forsan palam erit et quare eius non est scientia.
Quoniam igitur sunt in entibus haec quidem semper similiter se habentia et ex necessitate, non secundum vim dicta sed quam dicimus in non contingere aliter, illa vero ex necessitate quidem non sunt nec semper, sed quasi secundum magis, hoc principium et haec causa est eius quod est accidens esse;
quod enim nec semper nec quasi secundum magis est, hoc dicimus accidens esse. Ut sub cane si fuerit hyemps et frigus, hoc accidere dicimus, sed non si estuatio et calor, quia hoc quidem semper aut secundum magis illud vero non. Et hominem album esse accidit (nec enim semper nec secundum magis), animal vero non secundum accidens. Et edificatorem sanitatem facere accidens, quia non est natus hoc facere edificator sed medicus, sed accidit medicum esse edificatorem. Et coquus voluptatem coniectans faciet utique alicui salubre, sed non secundum pulmentariam; quapropter accidens dicimus, et est ut facit, simpliciter autem non. Aliorum enim aliae quandoque potentie factive sunt, horum vero nulla ars nec potentia determinata; nam secundum accidens entium aut factorum causa est secundum accidens.
Quare quoniam quidem non omnia sunt ex necessitate et semper aut entia aut quae fiunt, sed plurima secundum magis, necesse esse quod secundum accidens est ens; ut nec semper nec secundum magis albus musicus est, quoniam vero fit aliquando, secundum accidens erit (si autem non, omnia erunt ex necessitate). Quare materia erit causa contingens praeter quod ut in pluribus aliter accidentis. Principium autem hoc oportet sumere, utrum nihil est nec semper nec secundum magis, aut hoc impossibile. Est igitur aliquid praeter haec quod utcumque contingit et secundum accidens. Sed utrum hoc quod ut in pluribus et quod semper nulli insunt, aut sunt quaedam sempiterna? De hiis quidem igitur posterius perscrutandum est.
Quod autem scientia non est accidentis, palam; scientia namque omnis aut est eius quod est semper aut eius quod secundum magis — Etenim quomodo docebitur aut docebit alium? Oportet enim diffiniri aut per semper aut per magis, ut quia utile mellicratum febricitanti ut secundum magis. Quod autem praeter hoc non habebit dicere quando , puta noua luna; aut enim semper aut ut in pluribus et quod noua luna; accidens autem est praeter haec. Quid quidem igitur est accidens et propter quam causam et quia scientia non est eius, dictum est.
Quod autem sint principia et causae generabilia et corruptibilia sine generari et corrumpi, palam. Si enim non hoc, ex necessitate omnia erunt, si eius quod fit et corrumpitur non secundum accidens causam aliquam necesse est esse. Vtrum enim erit hoc aut non? Si hoc fiat; si autem non, non. Hoc autem si aliud. Et ita manifestum quia semper tempore ablato a finito tempore veniet usque ad nunc. Quare hic moritur infirmitate aut vi, si exit; hoc autem si sitit; sed hoc si aliud; et ita veniet ad quod nunc est, aut in factorum aliquid; ut si sitit; hoc autem si comedit mordicantia; sed hoc aut est aut non; quare ex necessitate morietur aut non morietur. Similiter autem et si supersiliat aliquis ad facta, eadem ratio; iam enim est hoc in aliquo, dico autem factum. Ex necessitate ergo omnia erunt quae futura, ut moriturum fore viventem; iam enim aliquid factum est, ut contraria in eodem corpore. Sed si infirmitate aut vi, nondum, nisi hoc factum fuerit.
Palam ergo quia usque ad aliquod vadit principium, hoc autem non adhuc ad aliud. Erit ergo quod eius quod utcumque evenit ipsum, et causa generationis ipsius nulla.
Sed ad principium quale et causam qualem reductio talis, utrum ut ad materiam aut ut ad id quod cuius gratia aut ut ad movens, maxime perscrutandum.
Ergo de ente secundum accidens praetermittatur; determinatum enim est sufficienter.
Quod autem ut verum ens et non ens ut falsum, quoniam secundum compositionem est et divisionem, totaliter vero circa partitionem contradictionis; verum quidem enim affirmationem in composito habet negationem vero in disiuncto, sed falsum huius partitionis contradictionem.
Quomodo autem quod simul aut quod separatim intelligere accidit, alius sermo; dico autem quod simul et quod separatim ut non eo quod consequenter sed in unum aliquid fieri.
Non enim est falsum et verum in rebus, ut quod quidem bonum verum quod autem malum falsum, sed in mente; circa vero simplicia et quid est nec in mente est. Ergo quaecumque oportet speculari circa sic ens et non ens, posterius perscrutandum est.
Quoniam autem complexio est et divisio in mente et non in rebus, quod autem ita ens alterum ens a propriis (aut enim quod quid est aut quia quale aut quia quantum aut si quid aliud copulat aut dividit mens), quod quidem ut accidens et quod ut verum ens praetermittendum. Causa enim huius quidem indefinita illius vero mentis aliqua passio, et utraque circa reliquum genus entis, et non extra ostendunt entem aliquam naturam entis. Quapropter ea quidem praetermittantur, perscrutande vero sunt entis ipsius causae et principia in quantum ens . Palam autem in quibus determinavimus de quotiens unumquodque dicitur, quia multipliciter dicitur ens. Significat enim hoc quidem quid est.
Ens dicitur multipliciter, sicut prius divisimus in hiis quae de quotiens. Significat enim hoc quidem quid est et hoc aliquid, illud vero quod quale aut quantum aut aliorum unumquodque sic predicatorum. Totiens autem dicto palam quia horum primum ens quod quid est, quod significat substantiam.
Nam quando dicimus quale quid hoc, aut bonum dicimus aut malum, sed non tricubitum aut hominem; quando vero quid est, nec album nec calidum nec tricubitum, sed hominem aut deum. Alia vero dicuntur entia eo quod taliter entis haec quidem qualitates esse, illa vero quantitates, alia passiones, alia aliud quid tale.
Unde et utique dubitabit aliquis utrum vadere et sanare et sedere unumquodque ipsorum sit ens aut non ens; similiter autem et in aliis talibus. Nihil enim ipsorum est secundum se aptum natum nec separari possibile a substantia, sed magis siquidem vadens entium est aliquid et sedens et sanans. Hec autem magis apparent entia, quia est aliquid subiectum ipsis determinatum, hoc autem est substantia et unumquodque quod autem in cathegorica tali apparet; bonum enim aut sedens non sine hoc dicitur.
Palam ergo quia propter eam et illorum singula sunt. Quare primo ens et non aliquid ens sed ens simpliciter substantia utique erit. 
Multipliciter quidem igitur dicitur quod primum. Sed substantia omnium primum, ratione et notitia et tempore. Aliorum enim cathegoreumatum nullum est separabile, hec autem sola. Et ratione autem hoc primum. Necesse enim in uniuscuiusque ratione substantiae rationem inesse. Et scire autem tunc singula maxime putamus, quando quid est homo cognoscimus aut ignis, magis quam quale aut quantum aut ubi; quoniam tunc horum eorundem singula scimus, quando quid est ipsum quale aut quantum scimus.
Et quod olim et nunc et semper quaesitum est et semper dubitatum, quid ens, hoc est que substantia. Hoc enim hii quidem unum esse dicunt illi vero plura quam unum, et hii quidem finita illi vero infinita. Quapropter nobis maxime et primum et solum ut est dicere de sic ente speculandum est quid est.
Videtur autem substantia existere manifestissime quidem corporibus. Unde animalia et plante et eorum partes substantias esse dicimus, et naturalia corpora, ut ignem et aquam et terram et talium singular, et quaecumque aut partes eorum aut ex hiis sunt, aut partibus aut omnibus, ut caelum et partes eius, astra et luna et sol. Utrum vero hee sole substantiae sunt aut et aliae, aut horum quidem nullum alterae quaedem, perscrutandum.
Videntur autem quibusdam corporis termini, ut superficies et linea et punctus et unitas, esse substantiae, et magis quam corpus et solidum. Amplius praeter sensibilia hii quidem non opiniantur esse aliquid talium vero plura et magis entia sempiterna, ut Plato species ipsas et mathematica duas substantias, tertiam vero sensibilium corporum substantiam. Sed Speucippus plures substantias ab uno inchoans et principia cuiusque substantiae, aliud quidem numerorum, aliud autem magnitudinum, deinde animae; et hoc modo protendit substantias. Quidam vero species et numeros eandem habere dicunt naturam, alia vero habita, lineas et superficies, usque ad primam caeli substantiam et sensibilia.
De hiis igitur quid dicitur bene aut non bene, et quae sunt substantiae, et utrum sunt aliquae praeter sensibiles aut non sunt, et iste quomodo sunt, et utrum est aliqua separabilis substantia, et quare et quomodo, aut nulla praeter sensibiles, perscrutandum, cum descripsimus primo substantiam quid est.
Dicitur autem substantia, si non multiplicius, de quatuor maxime. Et enim quid erat esse et universale et genus videtur substantia esse cuiusque, et quartum horum subiectum. Subiectum vero est de quo alia dicuntur, et illud ipsum non adhuc de alio. Propter quod primum de hoc determinandum est; maxime namque videtur esse substantia subiectum primum.
Tale vero modo quodam materia dicitur, et alio modo forma, tertio vero quod ex hiis. Dico autem materiam quidem es, formam autem figuram speciei, quod autem ex hiis statuam totam.
Quare si species materia est prior et magis ens, et ipso quod ex utrisque prior erit propter eandem rationem.
Nunc quidem igitur typo dictum est quid est substantia, quia quod non de subiecto sed de quo alia. Oportet autem non solum ita; non enim sufficiens. Ipsum enim hoc immanifestum, et adhuc materia substantia fit. Si enim non ipsa substantia, quae est alia diffugit. Aliis enim sublatis nil apparet remanens. Nam alia quidem corporum sunt passiones et factiones et potentiae, longitudo vero et latitudo et profunditas quantitates quaedam sunt sed non substantiae (quantitas enim non substantia); sed magis cui insunt haec ipsa primum, illo modo est substantia. At vero ablata longitudine et latitudine et profundo nihil videmus remanens, nisi si quid est determinatum ab hiis; quare materiam necesse videri solam substantiam sic intendentibus.
Dico autem materiam quae secundum se neque quid neque quantitas neque aliud aliquid dicitur quibus ens est determinatum. Est enim quoddam de quo praedicatur horum quodlibet, cui est esse alterum et cathegoriarum unicuique; alia namque de substantia praedicantur, haec vero de materia. Quare quod est ultimum secundum se neque quid neque quantitas neque aliud est; neque itaque negationes, et enim hee erunt secundum accidens. Ex hiis ergo speculantibus accidit substantiam esse materiam.
Sed impossibile; et enim separabile et hoc aliquid inesse videtur maxime substantiae. Quapropter species et quod ex ambobus substantia videbitur esse magis quam materia.
At tamen eam quae nunc ex ambobus substantiam, dico autem eam quae ex materia et forma, dimittendum; posterior enim est et aperta. Manifesta autem aliqualiter et materia. De tertia autem perscrutandum est, haec namque maxime dubitabilis.
Confitentur autem substantiae esse sensibilium quaedam, quare in hiis quaerendum prius.
Quoniam autem in principio divisimus quot determinamus substantiam, et horum unum quidem videtur esse quod quid erat esse, speculandam est de ipso. Praeopere enim ad transeundum ad quod notius est. Disciplina enim ita fit omnibus per minus nota naturae ad nota magis. Et hoc opus est: quemadmodum in actibus facere ex unicuique bonis totaliter bona unicuique bona, sic ex ipsi notioribus quae naturae quidem nota ipsi nota. Quae autem singulis nota et prima multotiens debiliter nota, et parum aut nihil entis habent. At tamen ex male quidem noscibilibus ipsi autem noscibilibus quae omnino noscibilia noscere temptandum, procedentis, sicut dictum est, per haec ipsa.
Et primo dicemus quaedam de eo logicae, quid est quod quid erat esse unumquodque quod dicitur secundum se. Non enim est tibi esse musicum esse; non enim secundum te ipsum es musicus. Quod ergo secundum te ipsum.
Neque etiam hoc omne; non enim quod ita secundum se ut superficiei album, quia non est superficiei esse album esse. At vero neque quod ex utrisque: superficiei albe esse. Quare? Quia adest haec. In qua igitur non inerit ratione ipsum dicente ipsu, haec ratio eius quod quid erat esse singulis. Quare si superficiei albe esse est superficiei esse, semper albo et levi esse idem et unum.
Quoniam vero sunt et secundum alias cathegorias composita (est enim aliquid subiectum cuique, ut qualitati et quantitati et quando et ubi et motui), perscrutandum ergo si est ratio ipsius quid erat cuiusque ipsorum esse, et inest hiis ipsum quid erat esse, ut albo homini quid erat albo homini. Sit itaque nomen ipsi 'vestis'. Quid est vesti esse?
At vero neque secundum se dictorum nec hoc. Aut ipsum 'non secundum se' dicitur dupliciter, et huius est aliquid hoc quidem ex additione illud vero non. Hoc quidem enim eo quod ipsum alii addi dicitur quod diffinitur, ut si albo esse diffiniens dicat albi hominis rationem; hoc autem eo quod aliud ipsi, ut si significat vestis album hominem, diffiniat vestem ut album. Albus itaque homo est quidem album, non tamen quid erat esse albo esse, sed vesti esse.Ergo est quid erat esse aliquid, aut totaliter aut non. Quod quidem enim quid erat esse est id quod aliquid erat esse. Quando vero aliud de alio dicitur, non est quod quidem hoc aliquid, ut albus homo non est quod vere hoc aliquid, siquidem le hoc substantiis inest solum. Quare quid erat esse est quorumcumque ratio est diffinitio. Diffinitio vero est non si nomen rationi idem significet (omnes enim essent rationes termini; erit enim nomen quod cuilibet rationi idem, quare et Ylias diffinitio erit), sed si primi alicuius fuerit; talia vero sunt quaecumque dicuntur non eo quod aliud de alio dicatur. Non erit igitur nulli non generis specierum existens quid erat esse, sed hiis solum; haec namque videntur non secundum participationem dici et passionum nec ut accidens. Sed ratio quidem erit cuiuslibet et aliorum quid significat, si est nomen, quia hoc huic inest, aut pro sermone simplici certior; diffinitio vero non erit nec quod quid erat esse.
Aut et diffinitio sicut et quod quid est multipliciter dicitur? Et enim quod quid est uno quidem modo significat substantiam et hoc aliquid, alio vero quodcumque praedicamentorum, quantitatem, qualitatem et alia quaecumque talia. Sicut enim et le existit omnibus, sed non similiter sed huic quidem primum illis vero consequenter, ita et quod quid est simpliciter quidem substantiae aliquo vero modo aliis. Et enim qualitatem dicemus utique quid est, quare et qualitas eorum quae quid est quidem, sed non simpliciter, sed sicut de non ente logice dicunt quidam esse non ens, non simpliciter sed non ens, sic et qualitatem.
Oportet quidem igitur intendere et quomodo oportet dicere circa unumquodque, non tamen quam quomodo habet. Quapropter et nunc, quoniam quod dicitur manifestum, et quod quid erat esse similiter inerit primum quidem et simpliciter substantiae, deinde aliis, quemadmodum quid est, non simpliciter quid erat esse sed qualitati aut quantitati quid erat esse. Oportet enim equivoce haec dicere esse entia, aut addentes et auferentes, quemadmodum et quod non scibile scibile. Quoniam hoc quidem rectum est: neque equivoce dicere neque eodem modo, sed quemadmodum medicinale eo quod ad idem quidem et unum, non idem autem et unum, non tamen neque equivoce. Nihil enim medicativum corpus et opus et vas dicitur nec equivoce nec secundum unum, sed ad unum. Haec quidem igitur quocumque modo quis velit dicere differet nihil.
Illud autem palam quia quae primo et simpliciter diffinitio et quod quid erat esse substantiarum est. Et non solum et aliorum similiter est, verumtamen non primo. Non enim est necesse, si hoc ponimus, huius diffinitionem esse quod utique rationi idem significat, sed cuidam rationi. Hoc autem si unius fuerit, non eo quod continuum sicut Ylias aut quaecumque colligatione, sed si quotiens dicitur unum. Unum vero dicitur sicut ens. Ens autem hoc quidem hoc aliquid, aliud vero quantitatem, aliud qualitatem significat. Quapropter erit albi hominis ratio et diffinitio, alio vero modo et albi et substantiae.
Habet autem dubitationem, si quis non dicit diffinitionem esse ex additione rationem, cuius erit diffinitio ipsorum non simplicium sed copulatorum; ex additione enim necesse palam facere. Dico autem ut est nasus et concavitas, et simitas ex duobus dictum eo quod hoc in hoc, hoc in hoc; et non secundum accidens nec concavitas neque simitas passio nasi, sed secundum se; nec ut album Calliae aut homini, quia Callias albus cui accidit hominem esse, sed ut masculinum animali et quantitate aequale et omnia quaecumque secundum se dicuntur existere. Haec autem sunt in quibusque existit aut ratio aut nomen cuius haec passio, et non contingit ostendere separatim, sicut album sine homine contingit sed non feminum sine animali. Quare horum quod quid erat esse et diffinitio aut non est alicuius aut, si est, aliter est, quemadmodum diximus.
Est autem et alia dubitatio de eis. Si enim idem simus nasus et concavus nasus, idem erit simum et concavum. Si vero non, quia impossibile est dicere simum sine re cuius est passio secundum se (et est simum concavitas in naso), nasum simum dicere aut non est aut bis idem erit dictum, nasus nasus concavus; nasis enim simus: nasus nasus concavus erit. Propter quod inconveniens est inesse talibus quod quid erat esse. Si autem non, in infinitum sunt; naso namque nasi, si non, adhuc aliud inerit. 
Palam itaque quia solius substantiae est diffinitio. Nam et si aliarum cathegoriarum, necesse est ex additione esse, ut qualitatis et imparis; non enim sine numero, nec quae est feminini sine animali. Ex additione vero dico in quibus accidit idem bis dicere, sicut in hiis. Si vero hoc verum, non copulatorum erit, ut numeri imparis;
sed latet, quia non certe dicuntur rationes. Si vero sunt et horum termini, aut alio modo sunt aut, quemadmodum dictum est, multipliciter oportet dicere esse diffinitionem et quid erat esse. Quare sic quidem nullius erit diffinitio nec quid erat esse alicui inerit nisi substantiis, sic autem erit. Quod quidem igitur est diffinitio quae ipsius quid erat esse ratio, et quid erat esse aut solum substantiarum est aut maximeet primum et simpliciter, palam.
Utrum autem idem est aut alterum quod quid erat esse et unumquodque, perscrutandum est Est enim aliquid pre opere ad de substantia perscrutationem.
Singulum enim non aliud videtur esse a suimet substantia, et quod quid erat esse dicitur singuli substantia.
In dictis quidem itaque secundum accidens videbitur utique diversum esse, ut albus homo alterum et albo homini esse. Si enim idem, homini esse et albo homini idem; idem enim homo et albus homo, ut dicunt; quare et albo homini et homini. Aut non necesse est quaecumque secundum accidens esse eadem; non enim similiter extremitates fiunt eedem. Sed forsan illud videtur accidere: extremitates fieri easdem secundum accidens, ut albo esse et musico; videtur autem non.
In dictis vero secundum se semper necesse idem esse, ut si quae sunt substantiae a quibus alterae non sunt substantiae nec alterae naturae priores, quales dicunt ydeas esse quidam. Si enim erit alterum ipsum bonum et quod bono esse, animal et quod animali et ens quod enti, erunt aliae substantiae et naturae et ydee praeter dictas, et priores substantiae illae, si quod quid erat esse substantiae est.
Et si quidem absolute ab invicem, harum quidem non erit scientia, haec autem non erunt entia. (Dico autem absolvi, si nec bono ipsi existit esse bono nec huic esse bonum). Scientia enim cuiuslibet haec: quod quid erat illi esse. Et in bono et in aliis similiter se habet; quare si nec bono esse bonum, nec quod enti ens nec quod uni unum. Similiter autem omnia sunt aut nullum quae quid erat esse; quare si neque quod enti ens, nec aliorum nullum. Amplius cui non inest bono esse, non bonum.
Necesse igitur unum esse benignum et benigno esse et bonum et bono esse, quaecumque non secundum aliud dicuntur, sed prima et secundum se. Et enim hoc sufficiens si extiterit, quamquam non sint species; magis autem forsan et si sint species. Simulque palam quia si sunt ydee quales quidam dicunt, non erit subiectum substantia. Has enim substantias esse est necesse, non de subiecto autem; erunt enim secundum participationem. Ex hiis itaque rationibus unum et idem non secundum accidens ipsum unumquodque et quod quid erat esse, et quod scire unumquodque horum est quod quid erat esse scire; quare secundum expositionem necesse unum aliquid esse ambo.
Secundum accidens vero dictum, ut musicum aut album, propter duplex signficare non est verum dicere quia idem quod quid erat esse et ipsum. Et enim cui accidit album et accidens, quare est quidem ut idem, est autem ut non idem quod quid erat esse et ipsum; nam homini et albo homini non idem, passioni autem idem.
Absurdum vero apparebit et si quis unicuique nomen imposuerit ipsorum quid erat esse. Erit enim et praeter illud aliud ei quod quid erat esse equo: ipsi quod quid erat esse equo alterum. Et quid prohibet et nunc esse quaedam statim quid erat esse, siquidem substantia est quod quid erat esse? At vero non solum unum, sed et ratio eadem ipsorum, sicut palam est ex dictis; non enim secundum accidens unum quod uni esse et unum.
Amplius si aliud erit, in infinitum sunt; hoc quidem erit quid erat esse le uni esse illud vero unum, quare et in illis erit eadem ration. Quod quidem igitur in primis et secundum se dictis unicuique esse et unumquodque idem et unum, palam.
Sophisti autem elenchi ad positionem hanc palam quod eadem solvuntur solutione, et si idem Socrates et Socrati esse; nihil enim differt nec ex quibus interrogabit utique aliquis nec ex quibus solvens fuerit. Quomodo quidem igitur quod quid erat esse idem et quomodo non idem unicuique, dictum est.
Eorum autem quae fiunt haec quidem natura fiunt haec autem arte alia autem casu.
Omnia vero quae fiunt ab aliquo fiunt et ex aliquo et aliquid. Hoc autem aliquid dico secundum quamlibet cathegoriam; aut enim hoc aut quantum aut quale aut quando.
Et generationes autem naturales quidem hee sunt quarum generatio ex natura est.
Hoc autem ex quo fit, quam dicimus materiam; hoc autem a quo eorum quae natura aliquid sunt; hoc autem aliquid homo aut planta aut aliud quid talium, quae maxime dicimus substantias esse.
Omnia vero quae fiunt aut natura aut arte habent materiam; possibile enim et esse et non esse eorum quodlibet, hoc autem est quae in unoquoque materia.
Universaliter vero et ex quo natura et secundum quod natura (factum enim habet naturam, ut planta aut animal) et a quo quae secundum speciem dicta natura quae eiusdem speciei (haec autem in alio); homo namque hominem generat. Sic quidem igitur fiunt quae fiunt propter naturam.
Generationes vero aliae dicuntur factiones. Omnes autem factiones sunt aut ab arte aut a potestate aut a mente. Harum autem quaedam fiunt et a casu et a fortuna, similiter ut in factis a natura; quaedam enim et illic eadem et ex spermate fiunt et sine spermate. De hiis quidem igitur posterius perscrutandam.
Ab arte vero fiunt quorumcumque species est in anima. Speciem autem dico quid erat esse cuiusque et primam substantiam. Et enim contrariorum modo quodam eadem species. Privationis enim substantia quae substantiae opposita, ut sanitas infirmitatis; illius enim absentia ostenditur infirmitas, sanitas autem quae in anima ratio et in scientia.
Fit itaque sanitas intelligente ita: quoniam hoc sanitas, necesse si sanitas erit, hoc existere, puta regularitatem, sed si hoc, calorem; et ita semper intelligit, donec utique adducat in hod quod ipse valet ultimum facere. Deinde iam ab hoc motus factio vocatur ad sanandum. Quare accidit modo quodam ex sanitate sanitatem fieri et domum ex domo, sine materia materiam habentem; medicinalis enim ese et aedificatoria species sanitatis et domus, dico autem substantiam sine materia quod quid erat esse.
Generationum vero et motuum haec quidem intelligentia vocatur illa vero factio. Quae quidem a principio et a specie intelligentia, quae vero ab ultimo intelligentiae factio. Similiter autem et in aliis intermediis unumquodque fit. Dico autem ut si convalescit, oportet adaequari. Quid igitur est adaequari? Hoc. Hoc autem erit, si calefactum fuerit. Hoc vero quid est? Hoc. Existit autem hoc potestate; hoc autem iam in ipso. Faciens itaque et unde inchoat motus sanandi, si quidem ab arte, species est quae in anima;
si vero a casu, ab hoc quod quidem faciendi est principium facienti ab arte, ut quod in mederi forsam a calefactione principium; hoc autem facit fricatione. Calor itaque in corpore aut pars est sanitatis aut sequitur eum aliquid tale quod est pars sanitatis, aut per plura; hoc autem ultimum faciens, et quod est ita, pars est sanitatis et domus (ut lapides) et aliorum.
Quare, sicut dicitur, impossibile factum esse, si nihil praeextiterit. Quod quidem igitur pars ex necessitate existet, palam; materia namque pars, inest enim et fit haec. Sed igitur et eorum quae in ratione. Utroque autem modo dicimus multos circulos quid sunt: et materiam dicentes quia es, et speciem quia talis, et hoc est genus in quod primum ponitur. Aereus itaque circulus habet in ratione materiam.
Ex quo vero ut materia fit quaedam dicuntur, quando fiunt, non illud sed illius modi; ut statua non lapis sed lapidea, homo autem convalescens non dicitur illud ex quo. Causa vero quia fit ex privatione et subiecto, quod dicimus materiam, ut et homo et laborens fit sanus. Magis tamen dicimus fieri ex privatione, ut ex laborante sanus quam ex homine; propter quod laborens quidem qui sanus non dicitur, sed homo, et homo sanus. Quorum vero privatio non manifesta et innominabilis, ut in aere figurae cuiuslibet aut in lateribus et lignis domus, ex hiis videtur fieri ut illic ex laborante. Propter quod sicut nec ibi ex quo hoc, illud non dicitur, nec hic statua lignum, sed producitur lignea, non lignum, et enea, non es, et lapidea sed non lapis, et domus latericia sed non lateres. Quoniam neque quod ex ligno fit statua aut ex lateribus domus, si quis valde inspexerit, non utique simpliciter dicet, quia oportet permutato fieri ex quo, sed non permanente. Propter hoc quidem igitur ita dicitur.
Quoniam vero ab aliquo fit quod fit (hoc autem dico unde principium generationis est) et ex aliquo (sit autem non privatio hod sed materia; iam enim diffinitum est quomodo hoc dicimus) et quod fit (hoc autem est spera aut circulus aut quodcumque evenit aliorum), quemadmodum nec subiectum facit es, sic nec speram, nisi secundum accidens quia aenea spera est et illam facit. Nam hoc aliquid facere ex totaliter subiecto hoc facere est. Dico autem quia es rotundum facere est non quod rotundum aut speram facere sed alterum aliquid ut speciem hanc in alio. Nam si facit, ex aliquo facit alio, hoc enim subiciebatur; ut facere eneam speram, hoc autem ita quia ex hoc quod est es, hoc facit quod spera. Si igitur et hoc facit ipsum, palam quia similiter faciet, et ibunt generationes in infinitum. Palam ergo quod nec species, aut quodcumque oportet vocare in sensibili formam, non fit, nec est eius generatio, neque quod quid erat esse huic; hoc enim est quod in alio fit aut ab arte aut a natura aut a potestate.
Aeream vero speram esse facit. Facit enim ex aere et spera; nam in hoc hanc speciem facit, et est hoc spera aenea; hoc autem sperae esse. Eius vero quod est sperae esse omnino si est generatio, ex aliquo aliquid erit. Oportebit enum divisibile esse semper quod fit, et esse hoc quidem hoc et hoc hoc; dico autem quod hoc quidem materiam illud vero speciem. Si igitur est spera ex medio figura aequalis, huius hoc quidem est in quo erit quod facit, hoc autem in illo, hoc autem omne quod factum est, ut aenea spera. Palam igitur ex dictis quia quod quidem ut species aut ut substantia dicitur non fit, synodus autem secundum hanc dicta fit, et quod in omni generato materia inest, et est hoc quidem hoc et hoc hoc.
Utrum igitur est quaedam spera praeter has aut domus praeter lateres? Aut numquam facta est, si sic erat, hoc aliquid, sed quia tale significat, hoc autem et determinatum non est, sed facit et generat ex hoc tale, et quando generatum est, est hoc tale. Hoc autem omne hoc Callias aut Socrates est, quemadmodum spera aenea haec, homo vero et animal quemadmodum spera aenea totaliter. Manifestum ergo quia specierum causa, sicut consueti sunt quidam dicere species, si sunt quaedam praeter singularia, ad generationes et substantias nihil utiles; neque utique erunt propter haec substantiae secundum se.
In quibusdam vero palam quia generans tale quidem est quale generatum, nec tamen idem nec unum numero, sed unum specie, ut in phisicis (homo namque hominem generat) nisi quid praeter naturam fiat, ut equus mulum. Et haec quoque similiter; quod enim commune est super equum et asinum non est nominatum, proximum genus, sunt autem ambo forsan, velut mulus. Quare palam quia non oportet quasi exemplum speciem probare (maxime enim in hiis exquirerentur, nam substantiae maxime hee), sed sufficiens est generans facere et speciei causam esse in materia. Omnis vero iam talis species in hiis carnibus et ossibus, Callias et Socrates; et diversa quidem propter materiam (diversa namque), idem vero specie; nam individua species.
Dubitabit autem aliquis quare alia fiunt arte et a casu, ut sanitas, alia non, ut domus.
Causa vero est quia horum quidem est materia incipiens generationis in facere et fieri aliquid eorum quae ab arte, in qua existit aliqua pars rei, haec quidem talis est qualis moveri ab ea illa vero non, et huius quidem sic potens haec autem impotens. Multa namque possunt quidem ab ipsis moveri sed non sic, puta saltare.Quorum igitur talis est materia, ut lapides, impossibile sic moveri nisi ab alio; sic tamen utique et ignis. Propter hoc haec quidem non erunt sine habente artem, haec autem erunt; ab hiis enim movebuntur non habentibus quasi artem, moveri vero potentibus eis aut ab aliis non habentibus artem aut ex parte
Palam vero ex dictis quia modo quodam omnia fiunt ex univoco, quemadmodum naturalia, aut ex parte univoco, ut domus ex domo aut ab intellectu (ars enim species), aut ex parte aut habente aliquam partem, nisi secundum accidens fiat. 
Causa namque faciendi prima secundum se pars. Calor enim in motu calorem in corpore fecit; is vero est aut sanitas aut pars, aut sequitur eum pars aliqua sanitatis aut sanitas ipsa. Propter quod et dicitur facere, quia illud facit sanitatem, cui consequitur et accidit calor. Quare, quemadmodum in syllogismis, omnium principium est substantia; nam ex quid est syllogismi sunt, et hic generationes.
Similiter itaque hiis et quae sunt natura constituta se habent. Nam sperma facit sicut quae ab arte. Habet enim potestate speciem, et a quo sperma est aliqualiter univocum – non enim omnia sic oportet quaerare ut ex homine homo; et enim femina ex viro, unde mulus non ex mulo – sed si non orbatio fuerit. Quaecumque autem a casu, sicut ibi fit, quorumcumque materia potest a se ipsa moveri hoc motu quo sperma movet; quorumcumque vero non, ea impossibilia sunt fieri aliter quam ex ipsis.
Non solum autem de substantia ratio ostendit non fieri speciem, sed de omnibus similiter primis communis ratio, ut quantitate, qualitate et aliis cathegoriis. Fit enim velut aenea spera, sed non spera nec es, et in aere si fit (semper enim oportet praeexistere materiam et speciem): et in quid et in qualitate et quantitate et in aliis similiter cathegoriis. Non enim fit quale sed quale lignum, nec quantum sed quantum lignum aut animal.
Sed proprium substantiae ex hiis accipere est quia necesse praeexistere semper alteram substantiam actu existentem quae facit, ut animal, si fit animal; quale vero aut quantum non necessarium nisi potestate solum.
Quoniam vero diffinitio ratio est et omnis ratio partes habet, ut autem ratio ad rem et pars rationis ad partem rei similiter se habet, dubitatur iam an oportet partium rationem esse in totius ratione an non In quibusdam enim videntur esse, in quibusdam non. Nam circuli ratio non habet eam quae incisionum, quae autem syllabe habet quae elementorum. Et tamen dividitur circulus in incisiones ut syllaba in elementa. Amplius autem si priores sunt partes toto, et recti acutus est pars et digitus hominis, prior erit acutus recto et digitus homine. Videntur autem illa esse priora; secundum rationem namque dicuntur ex illis, et in esse sine invicem priora.
Aut multipliciter dicitur pars, quorum unus quidem modus est quod mensurat secundum quantitatem. Sed hoc quidem praetermittatur; ex quibus vero substantia est ut partibus, perscrutandum est. Si igitur est hoc quidem materia illud vero species, aliud ex hiis, et substantia est materia et species et quod ex hiis: est quidem ut materia pars alicuius dicitur, est autem ut non, sed ex quibus speciei ratio. Ut concavitatis non est pars caro (haec namque materia in qua fit), simitatis vero pars aliqua est. Et totius quidem statuae pars est es, eius autem quod ut species dicitur statuae non. Dicendum enim speciem et in quantum speciem habet unumquodque, sed materiale numquam secundum se est dicendum. Quapropter circuli ratio non habet eam quae est incisionum, sed quae syllabe eam quae est elementorum. Nam elementa rationis partes sunt speciei et non materia, incisiones vero huius sic partes ut materia in quibus fiunt; propinquius tamen speciei quam es, quando in aere fit rotunditas. Est autem ut neque elementa omnia syllabe in ratione insunt, ut haec cerea aut quae sunt in aere; iam enum et haec pars syllabae quasi materia sensibilis. Et enim linea non, si divisa in dimidia corrumpitur, aut homo in ossa et nervos et carnes, propter hoc et sunt ex hiis sic ut entibus substantiae partibus, sed ut ex materia, et eius quidem quod simul totum partes, speciei vero et cuius ratio non adhuc; quapropter nec in rationibus. Horum quidem igitur inerit talium partium ratio, horum vero non oportet inesse, si non fuerit simul sumpti. Nam propter hoc quaedam quidem ex hiis ut principiis sunt in quae corrumpuntur, quaedam vero non sunt. Quaecumque quidem igitur simul sumpta species et materia sunt, ut simum aut aeneus circulus, haec quidem corrumpuntur in haec et pars ipsorum materia; quaecumque vero non concipiuntur cum materia sed sine materia, ut rationes speciei solum, haec non corrumpuntur, aut omnino aut non taliter. Quare illorum quidem principia haec. Et ideo corrumpitur lutea statua in lutum et spera in aes et Callias in carnem et ossa. Amplius autem circulus in incisiones; est enim aliquis qui concipitur cum materia. Aequivoce namque dicitur circulus: qui simpliciter dicitur et singuli, quia non est proprium nomen singulorum.
Dictum est quidem igitur et nunc ipsum verum, et tamen amplius manifestius dicamus repetentes. Nam quaecumque sunt rationis partes et in quas dividitur ratio, hee sunt priores aut omnes aut quaedam. Recti vero ratio non dividitur in acuti rationem, sed quae est acuti in quae est recti; utitur enim diffiniens acutum recto: minor enim recto acutus. Similiter autem et circulus et semicirculus se habent; semicirculus enim diffinitur circulo et digitus toto: talis enim hominis pars digitus. Quare quaecumque sunt partes ut materia et in quae dividitur ut in materiam, sunt posteriora; quaecumque vero ut rationis et substantiae secundum rationem, priora aut omnia aut quaedam.
Quoniam vero animalium anima (hoc enim substantia est animati) quae secundum rationem substantia et species et quod quid erat esse tali corpori (uniuscuiusque enim pars si diffiniatur bene, non sine opere diffinietur, quod non existet sine sensu), quare huius partes priores aut omnes aut quaedam simul toto animali; et secundum unumquodque itaque similiter. Corpus vero et huius partes posteriora sunt hac substantia est dividitur in haec ut in materiam non substantia sed simul totum. Eo quidem igitur quod simul totum priora haec, est ut, est autem ut non. Neque enim possunt esse separata; non enim qui quocumque modo se habens digitus animalis, sed equivocus qui mortuus. Quaedam vero simul: quaecumque principalia et in quo primo ratio et substantia, puta si hoc cor aut cerebrum; nihil enim differt, utrum tale. Homo vero et equus et quae ita in singularibus, universaliter autem, non sunt substantia sed simul totum quoddam ex hac ratione et hac materia ut universaliter. Singulare vero ex ultima materia Socrates iam est, et in aliis similiter.
Pars quidem igitur est et speciei (speciem autem dico quod quid erat esse) et simul totius, eius quod ex specie et materia ipsa.
Sed rationis partes quae speciei solum sunt, ratio vero est ipsius universalis; circulo enim esse et circulus et animae esse et anima idem. Simul totius autem, puta circuli huius et singularium alicuius aut sensibilis aut intellectualis – intellectuales vero dico ut mathematicos, et sensibiles ut aereos et ligneos –, horum autem non est diffinitio, sed cum intelligentia aut sensu cognoscuntur. Abeuntes vero ex actu non palam utrum quidem sunt aut non sunt; sed semper dicuntur et cognoscuntur universalis ratione. Materia quidem ignota secundum se. Materia vero alia sensibilis alia intellectualis; sensibilis quidem ut es et lignum et quaelibet mobilis materia, intellectualis vero quae in sensibilibus existit non in quantum sensibilia, ut mathematica. Quomodo igitur habet de toto et parte et priore et posteriore, dictum est.
Interrogationi vero obviare est necesse, quando quis interrogat utrum rectus et circulus et animal priora aut in quas interrogat utrum rectus et circulus et animal priora aut in quas dividuntur et ex quibus sunt partes, quia non simpliciter. Si quidem enim est et anima aut animatum, aut unumquodque quae uniuscuiusque, et circulus quod circulo esse, et rectus quod recto esse et substantia recti: quid quidem et quo dicendum est posterius, puta hiis quae in ratione et quo recto (et enim hic quidem cum materia qui aeuneus rectus, et qui in lineis singularibus); hic autem sine materia hiis quidem quae in ratione posterior, eis vero quae in singularibus partibus prior, simpliciter autem non dicendum. Si vero altera et non est anima animal, et sic haec quidem dicendum haec autem non dicendum, sicut dictum est.
Dubitatur autem merito quae speciei sunt partes et quae non, sed simul sumpti. Hoc enim non manifesto existente non est diffinire unumquodque; universalis enim et speciei est diffinitio. Quae igitur sunt partium ut materia et quae non, si non fuerint manifeste, nec ratio erit manifesta quae rei.
Quecumque quidem igitur videntur facta in vidersis specie, ut circulus in aere et lapide et ligno, haec quidem manifesta esse videntur quia nihil circuli substantiae es neque lapis propter separari ab ipsis.Quae vero non videntur separata, nihil prohibet similiter hiis habere, ut si circuli omnes videantur aenei; nihil enim utique minus erat aes speciei. Hoc autem auferre mente est difficile. Ut hominis species semper in carnibus apparet et ossibus et talibus partibus. Utrum igitur et sunt partes haec speciei et rationis aut non, sed materia? Sed quia non et in aliis fiunt, non possumus separare.
Quoniam autem hoc videtur contingere, immanifestum autem quando dubitant quidam iam et in circulo et in trigono, quasi non sit competens lineis diffiniri et continuo, sed omnia haec similiter dici ac si ut carnes et ossa hominis et aes et lapis circuli; et referunt omnes ad numeros, et lineae rationem eam quae duorum esse dicunt. Et ydeas dicentium hii quidem ipsammet lineam dualitatem, hii autem speciem lineae. Quaedam enim esse eadem, speciem et cuius species, ut dualitatem et speciem dualitatis; in linea vero non adhuc.
Accidit itaque unum multorum esse speciem quorum species videtur esse altera (quod et Pytagoricis accidit), et contingit unam omnium facere per se speciem, alia vero non species; quamvis sic unum omnia erunt. Quod quidem igitur habent dubitationem quandam quae sunt circa diffinitiones, et propter quam causam, dictum est.
Quare omnia reducere ita et auferre materiam superfluum est; quaedam enim forsam hoc in hoc sunt aut sic haec habentia. Et parabola de animali, quam consuevit Socrates iunior dicere, non bene se habet; abducit enim a veritate et facit suspicari quasi contingens sit hominem esse sine partibus, sicut sine aere circulum. Sed hoc non simile; sensibile namque aliquid forsan animal, et sine motu non est diffinire, quare nec sine partibus se habentibus qualitercumque. Non enim omni modo hominis est pars manus, sed potens opus perficere, quare animata existens; non animata vero non pars.
Circa mathematica autem, quare non sunt partes rationes rationum, ut circuli emikiclia? Non enim sunt sensibilia haec. Aut nil differt; erit enim materia quorundam et non sensibilium, et omnis quod non est quid erat esse et species eadem secundum se sed hoc aliquid. Circuli quidem igitur non erit eius qui universalis, singularium vero erunt partes hee, sicut dictum est prius. Est enim materia haec quidem sensibilis, haec autem intellectualis.
Palam autem et quod anima quidem substantia prima, corpus autem materia; homo vero aut animal quod est ex utrisque ut universaliter. Socrates autem et Coriscus, si quidem anima, dupliciter: alii namque ut animam alii vero ut totum; si vero simpliciter anima haec et corpus hoc, ut quod quidem universale et singulare.
Utrum autem est praeter materiam talium aliqua substantiarum alia, et oportet quaerere substantium ipsorum alteram quandam ut numeros aut aliquid tale, perscrutandum est posterius. Huius enim gratia et de sensibilibus substantiis temptamus diffinire, quoniam modo quodam phisice et secundae philosophiae opus circa sensibiles substantias speculatio. Non enim solum de materia oportet scire phisicum sed et de ea quae secundum rationem, et magis. In diffinitionibus vero quomodo partes quae in ratione, et quare una ratio diffinitio? Palam enim quia res una. Res vero quo una partes habens, speculandum est posterius.
Quid quidem igitur est quod quid erat esse et quomodo ipsum secundum se, universaliter de omni dictum est. Et quare horum quidem ratio quae eius quod quid erat esse habet partes diffiniti, horum autem non. Et quod in substantiae quidem ratione quae sic partes ut materia non inerunt. Neque enim sunt illius partes substantiae sed totius; huius autem est aliqualiter ratio et non est. Nam cum materia non est, indeterminatum enim; secundum primam autem substantiam est, ut hominis quae animae ratio. Substantia namque est species quae inest, ex qua et materia tota dicitur, ut concavitas; nam ex hac et naso simus nasus et simitas est; bis enim in hiis inerit nasus. In tota vero substantia, ut naso simo aut Callia, inest et materia. Et quod quod quid erat esse et unumquodque in quibusdam idem, ut in primis substantiis, ut curvitas et curvitati esse, si prima est; dico autem prima quae non dicitur per aliud in alio esse et subiecto ut materia. Quaecumque vero ut materia aut concepta cum materia, non idem, neque secundum accidens unum, ut Socrates et musicum; haec enim eadem secundum accidens.
Nunc autem dicamus primum, in quantum in Analeticis de diffinitione non dictum est; in illis enim dubitatio dicta prae opere rationibus de substantia est. Dico autem hanc dubitationem: propter quid quidem unum est cuius rationem diffinitionem esse dicimus, ut hominis animal bipes? Sit enim haec ipsius ratio. Propter quid itaque hoc unum est sed non multa, animal et bipes?
In hoc namque homo et album: multa quidem sunt cum alterum non insit alteri, unum vero quando inest et patitur aliquid subiectum, homo; tunc enim fit et est albus homo. Hic autem non participat alterum altero. Genus enim non videtur participare differentiis; simul enim contrariis idem participaret; nam differentiae contrariae sunt quibus differt genus.
Si vero et participat, eadem ratio, si sunt differentiae plures, ut gressivum, bipes, non alatum. Quare namque haec unum, sed non multa? Non enim quia insunt; nam sic ex omnibus erit unum.
Oportet autem unum esse quaecumque in diffinitione; diffinitio enim ratio quaedam est una et substantia, quare unius alicuius oportet ipsam esse rationem. Et enim substantia unum quid et hoc aliquid significat, ut dicimus.
Oportet autem intendere primum de hiis quae secundum divisiones diffinitionibus. Nihil enim aliud est in diffinitione quam primum dictum genus et differentiae. Alia vero genera sunt primum et cum hoc comprehensae differentiae, ut primum animal, habitum vero animal bipes, et iterum animal bipes non alatum; similiter autem et si per plura dicitur. Omnino vero nihil differt per plura aut per pauca dici; quare nec per pauca aut per duo; duorum vero hoc quidem differentia illud vero genus, ut eius quod animal bipes: animal quidem genus differentia autem alterum. Si ergo genus simpliciter non est praeter eas quae ut generis species aut, si est quidem, ut materia autem est (vox enim genus est et materia, differentiae autem apecies et elementa ex hac faciunt), palam quia diffinitio est ex differentiis ratio.
At vero et oportet dividi differentiae differentiam, ut animalis differentia est pedalitas; item animalis habentis pedes differentiam oportet scire in quantum habens pedes. Quare non est dicendum habentis pedes aliud alatum aliud non alatum, siquidem bene dicit (sed propter non posse faciet hoc), sed si aliud habens fissos aliud non fissos pedes. Hae namque sunt differentiae pedis; nam fissio pedis pedalitas quaedam est. Et sic semper vult procedere, donec utique veniat ad non differentia. Tunc autem erunt tot species pedis quot differentiae, et pedes habentia animalia aequalia differentiis.
Si itaque haec sic se habent, palam quia finalis differentia substantia rei erit et diffinitio, si non oportet multotiens eadem dicere in terminis; superfluum enim. Accidit autem hoc: nam quando dicit animal habens pedes bipes, nihil aliud dixit quam animal pedes habens duos pedes habens, et si hoc dividat propria divisione, multotiens dicet et aequaliter differentiis. Si quidem igitur differentiae differentia fiat, una erit quae finalis species et substantia;
si vero secundum accidens, ut si dividat habentis pedes aliud album aliud nigrum, tot quot utique sectiones fuerint.
Quare palam quia diffinitio ratio est quae est ex differentiis, et harum ex finali secundum rectum.
Palam autem erit, si quis transponat tales diffinitiones, ut eam quae est hominis, dicens animal bipes pedes habens; superfluum enim est habens pedes dicto bipede. Sed ordo non est in substantia; quomodo namque oportet intelligere hoc quidem posterius illud vero prius? De diffinitionibus quidem igitur secundum divisiones tot dicantur primum, quales quaedam sunt.
Quoniam vero de substantia perscrutatio est, iterum redeamus. Dicitur autem sicut subiectum substantia esse et quod quid erat esse et quod ex hiis, et universale. De duobus quidem igitur dictum est; et enim de quid erat esse et de subiecto, quia dupliciter subicitur: aut hoc aliquid ens, ut animal passionibus, aut ut materia actui. Videtur autem et universale causa quibusdam esse maxime, et esse principium universale; unde et de hoc tractemus.
Videtur enim impossibile esse substantiam esse quodcumque universaliter dictorum. Primum enim substantia quae uniuscuiusque propria uniuscuiusque, quae noninest alii, universale vero commune; hoc enim dicitur universale quod pluribus inesse natum est. Cuius ergo substantia erit? Aut enim omnium aut nullius. Omnium autem non est possibile; unius autem si erit, et alia hoc erunt. Quorum enim una substantia est et quod quid erat esse unum, et ipsa unum.
Amplius substantia dicitur quae non de subiecto, et universale de subiecto aliquo dicitur semper.
Sed an sic quidem non contingit ut quod quid erat esse, in ipso autem inexistit, ut animal in homine et equo? Ergo palam quia est quaedam ipsius ratio. Differt autem nihil nec si non omnium ratio est eorum quae sunt in substantia; nihil enim minus substantia erit hoc alicuius, ut homo hominis in quo existit. Quare idem accidet iterum; erit enim substantia illius substantia, ut animal, in quo ut proprium existit.
Amplius autem et impossibile et inconveniens hoc et substantiam, si est ex aliquibus, non ex substantiis esse nec ex eo quod hoc aliquid sed ex quali; prius enim erit non substantia et quale substantia et ipso hoc, quod est impossibile. Nec enim ratione nec tempore nec generatione passiones possibilie est priores esse substantia; erunt enim separabiles.
Amplius Socrati inerit substantiae substantia; quare duorum erit substantia. Totaliter vero accidit, si est substantia homo et quaecumque ita dicuntur, nihil eorum quae in ratione esse nullius substantiam, neque sine ipsis existere nec in alio; dico autem ut non esse quoddam animal praeter aliqua, nec aliud eorum quae in rationibus nullum. Ex hiis itaque speculantibus palam quia nihil universaliter existentium est substantia, et quia nullum communiter praedicatorum significat hoc aliquid, sed tale.
Sin autem, alia quoque multa accidunt et tertius homo.
Amplius autem est et ita manifestum. Impossibile enim substantiam ex substantiis esse inexistentibus sic ut actu. Duo namque sic actu numquam sunt unum actu, sed si potestate duo fuerint, erunt unum, ut quae dupla ex duobus dimidiis potestate; actus enim separat. Quare si substantia unum, non erit ex substantiis inexistentibus, et secundum hunc modum quem dicit Democritus recte. Impossibile enim esse ait ex duobus unum aut ex unno duo fieri; magnitudines enim indivisibiles substantias faciunt. Similiter igitur manifestum quia et in numero habebit, si est numerus compositio unitatum, sicut dicitur a quibusdam; aut enim non unum dualitas aut non inest unitas in ipsa actu.
Habet autem quod accidit dubitationem. Si enim neque ex universalibus possibile est esse nec unam substantiam propter tale sed non hoc aliquid significare, nec ex substantiis contingit actu esse neque unam substantiam, incomposita utique erit substantia omnis. Quare nec ratio utique erit neque unius substantiae. At vero videtur omnibus et dictum est dudum: aut solum substantiae esse terminum aut maxime. Nunc autem neque huius. Nullius igitur erit diffinitio; aut modo quodam erit, modo autem quodam non. Manifestum autem erit quod dicitur ex posterioribus magis.
Manifestum autem ex ipsis hiis accidens et ydeas dicentibus substantias et separabiles esse et simul speciem ex genere facientibus et differentiis. Si enim sunt species, et animal in homine et equo, aut unum et idem numero est aut alterum.
Ratione namque palam quia unum; eandem enim exhibebit rationem dicens in utrolibet. Ergo si est aliquis homo ipsum secundum se hoc aliquid et separatum, necesse et ex quibus, ut animal et bipes, hoc aliquid significare et esse separabilia et substantias; quare et animal.
Si quidem igitur idem et in equo sicut tu in te ipso quomodo in separatim existentibus unum erit?
Et quare non et sine ipso erit animal hoc?
Deinde si quidem participatione bipedis et multipedis, impossibile aliquid accidit: contraria namque simul inerunt ipsi uni et huic enti. Si autem non, quis modus, cum dixerit utique aliquis animal esse bipes aut gressibile? Sed forsam componitur et copulatur aut miscetur? Verum omnia inconvenientia.
Sed alterum in unoquoque. Infinita ergo erunt, ut consequens dicere, quorum substantia animal; non enim secundum accidens ex animali homo.
Amplius multa erit ipsum animal. Substantiaque enim quod in unoquoque animal; non enim de alio dicitur; si autem non, ex illo erit homo et genus ipsius illud.
Et amplius ydee omnia ex quibus homo. Igitur non alterius quidem erit ydea alterius vero substantia; impossibile namque. Ipsum igitur animal erit unumquodque eorum quae in animalibus.
Amplius ex quo hoc, et quomodo ex ipso animali? Aut quomodo possibile est esse animal, quod substantia hoc ipsum, praeter ipsum animal?
Amplius autem in sensibilibus haec accidunt et hiis absurdiora. Si itaque impossibile sic se habere, palam quia non est ydea ipsorum sic ut quidam dicunt.
Quoniam vero substantia altera, et quod simul totum et ratio (dico autem quia haec quidem sic est substantia, cum materia concepta ratio, illa vero ratio totaliter), quaecumque quidem igitur ita dicuntur, harum quidem est corruptio; et enim generatio. Rationis autem non est ita ut corrumpatur; neque enim generatio; non enim fit domui esse sed quod huic domui. Verum sine generatione et corruptione sunt et non sunt; ostensum est enim quia nullus haec generat nec facit.Propter hoc autem et substantiarum sensibilium singularium nec diffinitio nec demonstratio est quia habent materiam cuius natura talis est ut contingat et esse et non; quopropter corruptibilia omnia singularia ipsorum. Ergo si demonstratio necessariorum et diffinitio scientifica, et non contingit sicut nec scientiam quandoque scientiam quandoque ignorantiam esse, sed opinio quod tale est, ita nec demonstrationem nec diffinitionem, sed opinio est contingentis aliter se habere, palam quia non utique erit ipsorum nec diffinitio nec demonstratio. Non enim some manifesta corrupta scientiam habentibus, cum a sensu abscesserint; et salvatis rationibus in anima eisdem, non erit nec diffinitio amplius nec demonstratio. Propter quod oportet eorum qui ad terminum cum aliquis diffiniat aliquid singularium, non ignorare quia semper auferre est; non enim contingit diffinere.
Nec itaque ydeam nullum est diffinire. Singularium enim ydea, ut dicunt, et separabilis est.
Necessarium vero ex nominibus esse rationem, nomen autem non faciet diffiniens; ignotum enim erit. Posita autem communia omnibus. Ergo necesse inesse et alii haec; et si quis te diffiniat, animal dicet gracile aut album aut aliquid aliud quod in alio sit.
Si quis autem dicat nihil prohibere separatim quidem omnia multi, simul vero huic soli inesse: primum quidem quia et ambobus, ut animal bipes animali et bipedi, et hoc in sempiternis quidem, et necesse esse priora existentia et partes compositi. Quin immo et separabilia, si homo separabile; aut enim nihil aut ambo. Si quidem igitur nihil, non erit genus praeter species; si vero erit, et differentia.
Deinde quia priora ipso esse; haec vero non contra auferuntur. Deinde autem si ex ydeis ydee; minus enim composita ex quibus. Amplius de multis oportebit et illa praedicari ex quibus ydea, ut animal et bipes. Sin autem, quomodo cognoscetur? Erit enim ydea quaedam quam impossibile de pluribus praedicari quam uno. Non videtur autem, sed omnis ydea esse participabilis.
Quemadmodum ergo dictum est, latet quod impossibile diffinire in sempiternis, maxime vero quaecumque unica, ut sol et luna. Non solum enim peccant additione talium quibus ablatis adhuc erit sol, puta terram girans aut nocte absconditum; si enim steterit aut apparuerit, non adhuc erit sol. Sed absurdum si non; sol enim substantiam quandam significat. Amplius quaecumque in alio contingunt, ut si alter fiat talis, palam sol erit; communis ergo ratio. Sed erat singularium sol, it Cleon aut Socrates.Quoniam propter quid nullus ipsorum terminum profert ydee? Fiet enim utique manifestum temptantibus quia verum quod modo dictum est.
Manifestum est autem quod substantiarum esse existimatarum plurime potestate sunt, et ipse partes animalium; nihil enim separatum ipsorum est. Quando autem separata fuerint, tunc entia ut materia omnia, terra, ignis et aer. Nihil enim ipsorum unum est, nisi ut cumulus, antequam digeratur et fiat aliquid ex ipsis unum. Maxime autem utique aliquis animatorum suspicabitur partes et eas quae animae propinque ambas fieri, entes et actu et potentia, eo quod principia habeant motus ab aliquo in iuncturis; propter quod quaedam animalia divisa vivunt. Sed tamen potentia omnia erunt, quando fuerit unum et continuum natura, sed non vi aut complantatione; tale namque est orbatio.
Quoniam vero unum dicitur sicut et ens, et substantia unius una, et quorum una numero unum numero, palam quia nec unum nec ens contingit substantium esse rerum, sicut neque elemento esse aut principio; sed quaerimus quid igitur principium, ut ad notius reducamus. Magis igitur horum substantia est ens et unum quam principium et elementum et causa;
sed nec ista, si nec aliud commune nihil substantia. Nulli namque inest substantia sed huic et habenti ipsam, cuius est substantia.
Amplius quod unum apud multa non utique erit simul, quod autem commune simul apud multa existit; quare palam quia nullum universalium existit praeter singularia separatim.
Sed species dicentes hic quidem dicunt recte separantes eas, si substantiae sunt, illic autem non recte, quia unam in multis speciem dicunt. Causa vero quia non habent reddere quae tales substantiae incorruptibiles praeter singulares et sensibiles. Ergo faciunt easdem specie corruptibilibus (has enim scimus) auto-hominem et autoequum, addentes sensibilibus verbum auto. Quamvis utique si non videremus astra, non minus, existimo, forent substantiae sempiternae praeter eas quas nos videremus; quare et nunc si non habemus quae sunt, tamen esse quasdam forsan est necessarium. Quod quidem igitur neque universaliter dictorum nihil substantia nec est substantia neque una ex substantiis manifestum.
Quid autem oportet dicere et quale quid substantiam, iterum aliud velut principium facientes dicamus; forsan enim ex hiis erit palam et de illa substantia quae est separata a sensibilibus substantiis. Quoniam ergo substantia principium et causa quaedam est, hinc est procedendum.
Quaeritur autem ipsum propter quid semper sic: propter quid aliud aliquid alii alicui inest? Nam quaerere propter quid musicus homo musicus homo est, aut est quod dictum est quaerere, propter quid homo musicus est, aut aliud. Hoc quidem igitur propter quid ipsum est ipsum, nihil est quaerere. Oportet enim ipsum quia et ipsum esse existere manifesta entia; dico autem ut quia luna patitur eclipsim. Ipsius autem quia ipsum una ratio et una causa in omnibus (propter quid homo homo aut musicus musicus, nisi si quis dicat quia indivisibile ad ipsum unumquodque, hoc autem erat unum esse. Sed hoc communeque de omnibus et quod breve. Quaeret autem aliquis propter quid homo est animal tale. Hoc quidem igitur palam, quia non quaerit quare qui est homo homo est; aliquid ergo de aliquo quaerit propter quid existit. Quia vero existit, oportet manifestum esse; nam si non ita, nihil quaerit. Ut propter quid tonat? Quia sonitus fit in nubibus. Aliud enim ita de alio est quod quaeritur. Et propter quid haec, puta lateres et lapides, domus sunt? Palam igitur quod quaerit causam. Hoc autem est quod quid erat esse, ut est dicere logice, quod quod in quibusdam quidem est cuius causa, ut forsan in domo aut in lecto, in quibusdam vero quid movit primum; nam causa et hoc. Sed talis quidem causa in fieri quaeritur et corrumpi, altera vero et in esse.
Latet autem maxime quod quaeritur in hiis quae non de aliis dicuntur, ut homo quid est quaeritur, propter simpliciter dici sed non diffinire quia haec aut hoc.
Sed oportet corrigentes quaerere; si autem non, commune eius quod nihil quaerere et eius quod quaerere aliquid fit. Quoniam vero oportet habere quae et existere ipsum esse, palam itaque quia materiam quaerit propter quid est; ut domus haec propter quid? Quia haec existunt, quod erat domui esse. Et homo hic aut corpus hoc hoc habens? Quare causa quaeritur materiae, hoc autem est species, qua aliquid est; hoc autem substantia.
Palam igitur quod in simplicibus non est quaestio nec doctrina, sed alter modus quaestionis talium.
Quoniam vero ex aliquo compositum sic ut unum sit omne, sed non ut cumulus sed ut syllaba – syllaba autem non est elementa, nec idem b et a, nec caro ignis et terra; dissolutis enim haec quidem non adhuc sunt, ut caro et syllaba, elementa vero sunt, et ignis et terra. Est igitur aliquid syllaba, non solum elementa (vocalis et consonans) sed et alterum aliquid, et caro non solum ignis et terra aut calidum et frigidum sed et alterum aliquid.
Si igitur necesse et illud aut elementum aut ex elementis esse, si quidem elementum, iterum eadem ratio erit; ex hoc enim et igne et terra erit caro et adhuc alio. Quare in infinitum ibit.Si vero ex elemento, palam quia non uno sed pluribus; aut illud ipsum erit. Quare rursum in hoc eandem dicemus rationem et in carne vel syllaba.
Videbitur autem utique esse aliquid hoc et elementum et causa essendi hoc quidem carnem hoc vero syllabam. Similiter autem et in aliis.Substantia autem uniuscuiusque quidem hoc; hoc enim causa prima essendi.
Quoniam vero quaedam non substantiae rerum, sed quaecumque substantiae secundum naturam et natura constitutae sunt, manifestabitur utique quibusdam haec natura substantia, quae est non elementum sed principium. Elementum vero est in quod dividitur inexistens ut materiam, puta syllabe quod a et b.
Ex dictis itaque sillogizare oportet et colligentes capitulum finem imponere.
Dictum est itaque quia substantiarum quaeruntur cause et principia et elementa.
Substantiae vero hae quidem confesse sunt ab omnibus, sed de quibusdam singulariter quidam enuntiaverunt. Confesse quidem phisice, ut ignis, terra et aqua et alia simplicia corpora, deinde plante et partes earum, et animalia et partes animalium, et tandem celum et partes celi. Singulariter vero quidam substantias dicunt esse species et mathematica.
Alias vero accidit ex rationibus substantias esse: quod quid erat esse et quod subicitur. Adhuc aliter genus magis speciebus et universale singularibus. Universali vero et generi et ydee copulantur; nam secundum eandem rationem substantiae videntur esse.
Quoniam autem quod quid erat esse substantia , huius autem ratio diffinitio, propter hoc de diffinitione et de secundum se diffmitum est. Quoniam autem diffinitio ratio est, ratio autem partes habet, necesse et de parte erat considerare quae substantiae partes et quae non, et si hae diffinitioni opus sunt. Amplius etiam nec universale substantia nec genus. De ydeis vero et mathematicis posterius perscrutandum est. Nam praeter sensibiles substantias quidam dicunt eas esse. Nunc autem de confessis substantiis tractabimus. Hae vero sensibiles;
sensibiles autem substantiae omnes materiam habent. Est autem substantia quod subicitur, aliter quidem materia ; materiam vero dico quae non hoc aliquid ens actu potestate est hoc aliquid. Aliter vero ratio et forma, quod hoc aliquid ens ratione separabile est. Tertium vero quod est ex hiis, cuius solius generatio et corruptio, et separabile simpliciter; nam secundum rationem substantiarum hae quidem ille vero non.
Quia vero substantia est materia, palam. Nam in omnibus oppositis mutationibus est aliquid quod subicitur mutationibus, ut puta secundum locum quod nunc hic iterum alibi, et secundum augmentum quod nunc quidem est tantum iterum minus aut maius, et secundum alterationem quod nunc quidem est sanum iterum laborat. Similiter autem secundum substantiam quod nunc quidem est in generatione iterum in corruptione, et nunc quidem quod subicitur ut hoc aliquid iterum autem quod subicitur ut secundum privationem.
Et hanc sequuntur aliae mutationes. Aliarum vero aut unam aut duas haec non sequitur; non enim necesse, si quid materiam habet localem, hoc et generabilem et corruptibilem habere. Quae enim differentia simpliciter fieri et non simpliciter, in phisicis dictum est.
Quoniam autem quae quidem ut subiecta et ut materia substantia confessa est, haec autem est quae potestate, reliquum eam quae ut actum substantiam sensibilium dicere quae est.
Democritus quidem igitur tres differentias similis est existimanti esse; nam subiectum corpus, materiam, unum et idem, differre autem aut rismo, quod est figura, aut tropi, quod est positio, aut dyatigi, quod est ordo.
Videntur autem multe differentie esse: ut alia quidem compositione dicuntur materiaei, sicut quaecumque mixtura quemadmodum mellicratum, alia autem ligatione ut capitis ligatura, alia visco ut liber, alia clavo ut archa, alia in pluribus horum, alia positione ut liminare inferius et superius (haec enim in poni aliqualiter differunt), alia tempore ut cena et prandium, alia loco ut spiritus, alia sensibilium passionibus ut duritie et mollitie, et spissitudine et raritate, et siccitate et humiditate. Et haec quidem horum quibusdam alia omnibus hiis, et omnino alia superhabundantia alia defectu.
Quare palam quia et le est totiens dicitur; limes enim inferior est quia ita ponitur, et esse sic ipsum poni significat, et cristallum esse sic inspissari. Quorundam vero esse et omnibus hiis diffinietur, per haec quidem misceri, haec autem contemperari, illa vero ligari, alia inspissari, alia autem aliis differentiis uti, sicut manus aut pes.
Sumenda igitur sunt genera differentiarum (hae namque erunt principia essendi), ut quae in magis et minus aut spisso et raro et aliis talibus; omnia namque haec superhabundantia et defectus sunt. Si quid autem figura aut levitate aut asperitate, omnia recto et curvo. Hiis autem esse erit misceri, opposite vero non esse.
Palam itaque ex hiis quia si substantia causa essendi unumquodque, quod in hiis quaerendum quae est causa essendi horum unumquodque. Substantia quidem igitur nihil horum nec combinatum, at tamen proportionale in quolibet. Et ut in substantiis quod de materia predicatur ipse actus, et in aliis diffinitionibus maxime. Ut si limen inferius oporteat diffiniri, lignum aut lapidem ita positum dicemus, et domum lateres et ligna sic posita (aut adhuc et quod cuius causa in quibusdam est). Si vero cristallum, aquam congelatam aut inspissatam ita; simphonia autem acuti et gravis commixtio talis; eodem quoque modo et in aliis.
Palam itaque ex hiis quia actus alius alterius materiae et ratio; aliorum enim compositio, aliorum mixtio, aliorum aliud quid dictorum.
Propter quod diffinientium hii quidem dicentes quid est domus, quia lapides, lateres, ligna, potestate domum dicunt; materia namque haec. Illi vero vas protectivum pecuniarum et corporum aut aliquid aliud tale addentes, actum dicunt. Alii ambo ea componentes tertiam et eam quae ex hiis substantiam. Videtur enim quae quidem per differentias ratio speciei et actus esse, quae vero est ex inexistentibus materiae magis. Similiter autem et quos architas approbavit terminos; simul utriusque enim sunt. Ut quid est serenitas? Quies in aeris pluralitate; aer quidem materia, actus et substantia quies. Quid est tranquillitas? Maris equitas; subiectum quidem ut materia mare, actus autem et forma equitas.
Palam itaque ex dictis quae sit sensibilis substantia et quomodo; haec quidem enim ut materia, illa vero ut forma quia actus, tertia autem quae ex hiis.
Oportet autem non ignorare quia aliquando latet utrum significet nomen compositam substantiam aut actum et formam. Ut domus utrum signum communis quia tegumentum ex lateribus et iapidibus sic positis, aut actus et speciei quia tegumentum; et linea utrum dualitas in longitudine aut quia dualitas, et animal utrum anima in corpore aut anima; haec namque substantia et actus corporis alicuius.
Erit autem utique et in utrisque animal, non ut una ratione dictum sed quasi ad unum.
Sed haec ad aliquid aliud quidem differunt , ad questionem vero substantiae sensibilis nihil; nam quod quid erat esse speciei et actui existit. Nam anima et anime esse idem, homini vero esse et homo non idem, nisi et anima homo dicatur; sic autem alicui quidem, alicui vero non.
Non videtur itaque quaerentibus sillaba ex elementis ens et compositione, nec domus lateres et compositio. Et hoc recte; non enim compositio et mixtio ex hiis quorum est compositio aut mixtio. Similiter autem nec aliorum nil; ut limes positione, non ex limine positio sed magis hoc ex illa. Nec itaque homo est animal et bipes, sed aliquid oportet esse quod praeter haec est, si haec materiae: neque autem elementum nec ex elementis, sed substantia; quod auferentes materiam dicunt. Si ergo hoc causa ipsius esse, et substantia hoc, ipsam utique substantiam non dicent.
Necessarium itaque hanc aut sempiternam esse aut corruptibilem sine corrumpi et factam esse sine fieri. Monstratum autem est et declaratum in aliis quia speciem nullus facit nec generatur, sed efficitur hoc, fit autem quod ex hiis.
Si autem sunt corruptibilium substantiae separabiles, nondum palam.
At tamen quia quorundam non contingit, palam: quaecumque non possibile est praeter ipsa aliqua esse, ut domum aut uas.
Forsan quidem igitur nec substantiae sunt neque aliquid ipsa haec nec aliquid aliorum quaecumque non natura constituta sunt; naturam enim solam utique quis ponet eorum quae in corruptibilibus substantiam.
Quare dubitatio quam antistenici et sic indocti dubitaverunt habet tempus quoddam: quia non est ipsum quid est diffinire (terminum enim rationem esse longam), sed quale quidem aliquid est contingit et docere; sicut argentum quid quidem est non, quia autem quale stagnum. Quare substantiae est quidem cuius contingit esse terminum et rationem, puta composite, sive sensibilis fuerit sive intellectualis; ^primorum autem ex quibus haec non est, siquidem aliquid de aliquo significat ratio diffinitiva et oportet hoc quidem ut materiam esse illud vero ut formam.
Palam autem et quia, si sint aliqualiter numeri substantiae, sic sunt et non ut quidam dicunt unitatum. Nam diffinitio numerus quidam; divisibilisque enim et in indivisibilia (non enim infinite rationes), et numerus autem tale.
Et quemadmodum nec a numero ablato aliquo aut addito ex quibus numerus est, non adhuc idem numerus est sed alter, quamvis minimum auferatur aut addatur, sic nec diffinitio nec quod quid erat esse non adhuc erit ablato aliquo aut addito.
Et numerum oportet esse aliquid quo unus, quod nunc non habent dicere quo unus, siquidem est unus; aut enim non est sed ut aceruus, aut siquidem est, dicendum quid quod est faciens unum ex multis. Et diffinitio una est, similiter autem neque hanc habent dicere. Et hoc merito accidit; eiusdem enim rationis, et substantia unum ita, sed non, ut dicunt quidam, ut unitas quaedam existens aut punctum, sed endelichia et natura quaedam unaquequae.
Et quemadmodum nec numerus habet magis aut minus, nec quae secundum speciem substantia, sed siquidem, quae cum materia.
De generatione quidem igitur et corruptione dictarum substantiarum, quomodo contingit et quomodo impossibile, et de reductione ad numerum, sit usque ad haec determinatum.
De materiali autem substantia oportet non latere quia et si ex eodem omnia primo aut eisdem ut primis et eadem materia ut principium hiis quae fiunt, est tamen aliqua propria cuiuslibet, ut flegmatis est prima materia dulcia aut crassa, colere vero amara aut alia quaedam; forsan autem haec ex eodem.
Fiunt autem plures materiae eiusdem, quando alterius altera fuerit, ut flegma ex crasso et dulci, si crassum ex dulci; ex colera vero per resolvi coleram in primam materiam. Dupliciter enim hoc ex hoc, aut quia previum erit aut quia ex resoluto in principium.
Contingit autem una materia existente fieri diversa propter moventem causam, ut puta ex ligno et archa et lectus. Quorundam vero altera materia ex necessitate alteris existentibus, ut serra non utique fiet ex ligno, nec in movente causa hoc; non enim faciet serram ex lana aut ligno. Si ergo idem contingit ex alia materia facere, palam quia ars et principium quod est ut movens idem; nam si et materia altera et movens, et quod factum est.
Quando itaque aliquis quesierit quid causa, quoniam pluribus modis dicuntur cause, omnes oportet dicere causas contingentes. Ut hominis quae causa ut materia? Equidem menstrua. Quid autem ut movens? Equidem sperma. Quid ut species? Quod quid erat esse. Quid ut cuius causa? Finis. Forsan autem haec ambo idem.
Oportet autem proximas causas dicere. Quae materia? Non ignem aut terram sed propriam.
Circa naturales quidem igitur substantias et generabiles necesse sic versari si quis recte versatur, si profecto hae cause et tot et oportet causas cognoscere.
In naturalibus quu dem sempiternis autem substantiis alia ratio. Forsan enim quaedam non habent materiam, aut non talem sed solum secundum locum mobilem.
Nec quaecumque itaque natura quidem, non substantia vero, non est hiis materia, sed quod subicitur substantia. Puta quae causa eclipsis? quae materia? Non enim est, sed luna quod patitur. Quae causa ut movens et corrumpens lumen? Terra. Quod autem cuius gratia forsan non est. Quod vero ut species ratio, sed non manifesta, si non cum causa fuerit ratio. Ut quid eclipsis? Privatio luminis. Si vero addatur a terra in medio obiecta quae cum causa ratio haec. sompni vero non manifestum quid primum patiens. Sed quod animal? Etiam. Verum hoc secundum quid, et quid primum? Cor aut aliud aliquid. Deinde a quo? Deinde quid passio quae illius et non totius? Quia immobilitas talis? Vtique, sed haec per aliquid pati quod primum. 
Quoniam vero quaedam sine generatione et corruptione sunt et non sunt, ut puncta, siquidem sunt, et totaliter species (non enim album fit sed lignum album, aut ex aliquo et aliquid omne quod fit fit), non omnia utique contraria fient ex invicem, sed aliter albus homo ex nigro homine et album ex nigro. Nec omnis materia est sed quorum generatio est et transmutatio in invicem. Quaecumque autem sine transmutari sunt aut non, non est horum materia.
Habet autem dubitationem quomodo ad contraria materia uniuscuiusque habet. Ut si corpus potentia sanum, contrarium vero infirmitas sanitatis, tunc ambo potentia?
Et aqua potentia vinum et acetum? Aut huius quidem secundum habitum et secundum speciem materia, illius vero secundum privationem et corruptionem praeter naturam. Dubitatio autem quaedam est et quare vinum non materia aceti nec potentia acetum (quamuis fiat ex ipso acetum) et vivens potentia mortuus. Aut non, sed secundum accidens corruptiones. Animalis vero materia haec secundum corruptionem mortui potentia et materia, et aqua aceti; fit enim ex hiis ut ex die nox. Et quaecumque itaque sic transmutantur ad invicem, ad materiam oportet redire; ut si ex mortuo animal, in materiam primo, deinde sic animal; et acetum in aquam, deinde sic vinum.
De dubitatione vero dicta circa diffinitiones et numeros: quae causa essendi unum? Omnium enim quaecumque plures partes habent et non est ut aceruus quod totum sed est aliquid totum praeter partes, est aliqua causa. Quoniam et in corporibus hiis quidem tactus causa est unum essendi, aliis vero viscositas aut aliqua passio altera talis. Diffinitio vero ratio est una non coniunctione quemadmodum Ylias sed per unius esse. Quid igitur est quod facit unum hominem, et propter quid unum sed non multa, puta animalque et bipes?
Aliterque et si est, ut aiunt quidam, ipsum aliquid animal et ipsum bipes. Quare namque non illa ipsa homo est, et erunt secundum participationem homines non hominis neque unius sed duorum, scilicet animalis et bipedis, et totaliter utique non erit homo unum sed plura, animal et bipes?
Palam itaque quia sic quidem acceptantibus ut consueverunt diffinire et dicere, non contingit reddere et soluere dubitationem. Si autem est, ut dicimus, hoc quidem materia illud vero forma, et hoc quidem potentia illud vero actu, non adhuc dubitatio utique videbitur esse quod quaeritur.
Est enim haec dubitatio eadem et si terminus vestimenti sit rotundum es; sit enim utique signum nomen hoc rationis, quare quod quaeritur est: quid causa est unum essendi rotundum et es? Non adhuc itaque dubitatio videtur, quia hoc quidem materia illud vero forma. Quid igitur huius causa, eius scilicet quod potentia ens actu sit, praeter faciens, in quibuscumque generatio? Nulla namque est causa altera eius quod potestate speram actu esse speram, sed hoc erat quod quid erat esse utrique.
Est autem materiae alia intellectualis alia sensibilis, et semper rationis hoc quidem materia illud vero actus est, ut circulus figura superficialis.
Quaecumque vero non habent materiam, nec intellectualem nec sensibilem, statim quod quidem unum ali quid esse est unumquodque quemadmodum et quod ens aliquid: quod hoc, quod quale , quod quantum. Quapropter et non inest in diffinitionibus nec ens nec unum. Et quod quid erat esse statim unum aliquid est sicut et ens aliquid. Quapropter non est aliqua alia causa unum essendi nulli horum neque essendi ens aliquid; statim enim unumquodque est ens aliquid et unum aliquid, non ut in genere ente et uno, nec ut separabilibus existentibus praeter singularia.
Propter hanc vero dubitationem hii quidem participationem dicunt, et causam aliquam participationis et quid est participare dubitant; hii autem coexistentiam anime, sicut Licofron ait esse scientiam eius quod est scire et anime; alii vero compositionem aut coniunctionem anime cum corpore vivere.
Et quidem eadem ratio in omnibus. Et enim sanum esse erit aut coexistentia aut colligatio aut coniunctio anime et sanitatis, et es esse trigonum compositio eris et trigoni, et album esse compositio superficiei et albedinis.
Causa vero quia potentie et actus quaerunt unum faciens et differentiam. Est autem, ut dictum est, et ultima materia et forma idem et potentia, hoc autem actu. Quare simile est quaerere unius quae causa et unum essendi; unum enim aliquid unumquodque, et quod potentia et quod actu unum aliqualiter est. Quare causa nulla alia nisi id quod ut movens ex potentia ad actum. Quaecumque vero non habent materiam, omnia simpliciter quod vere entia aliquid.
De primo quidem igitur ente et ad quod omnes aliae cathegorie entis referuntur dictum est, de substantia. Nam secundum substantiae rationem dicuntur alia entia: quantitas, qualitas et alia sic dicta; omnia namque rationem habebunt substantiae, ut diximus in primis sermonibus. Quoniam vero dicitur ens hoc quidem eo quod quid aut qualitas aut quantitas, aliud secundum potentiam et actum et secundum opus, determinabimus et de potentia et actu. Et primum de potentia quae dicitur quidem maxime proprie, non tamen utilis est ad quod volumus nunc. In plus enim est potentia et actus eorum quae dicuntur secundum motum solum. Sed cum dixerimus de hac, in determinationibus de actu ostendemus et de aliis.
Quod quidem igitur dicitur multipliciter potentia et posse, determinatum est nobis in aliis. Harum autem quaecumque quidem equivoce dicuntur potentie praetermittantur. Quaedam enim similitudine quadam dicuntur, quemadmodum in geometria et possibilia et impossibilia dicimus eo quod aliquo modo sunt aut non sunt. Quaecumque autem ad eandem speciem, omnes principia quaedam sunt, et ad primum unum dicuntur, quod est principium transmutationis in alio in quantum aliud est. Nam haec quidem patiendi potentia est, quae in ipso patiente principium mutationis passive ab alio in quantum aliud est. Haec autem habitus impassibilitatis eius quae in deterius et corruptionis ab alio in quantum aliud a principio transmutativo. In hiis enim inest omnibus terminis prime potentie ratio. Iterum autem hae potentie dicuntur aut solum faciendi aut patiendi aut ipsius bene; quare in harum rationibus insunt aliqualiter priorum rationes potentiarum.
Palam igitur quia est quidem ut una potentia faciendi et patiendi; nam possibile est et habere ipsum potentiam patiendi et eo quod aliud ab ipso. Est autem ut alia. Haec quidem enim in patiente; propter habere enim quoddam principium, et esse materiam principium quoddam, patitur patiens, et aliud ab alio. Crassum enim combustibile est, cedens autem sic impressibile, similiter autem et in aliis. Haec autem in faciente; ut calor et edificativa, haec quidem in calefactivo, haec autem in edificativo. Quapropter in quantum simul natum est, nihil patitur ipsum a se ipso; unum enim et non aliud.
Et impotentia et impossibile et quae tali potentie contraria est privatio; quare eiusdem et secundum idem omnis potentia impotentia. Privatio autem dicitur multipliciter. Et enim non habens et aptum natum si non habet, aut omnino aut quando aptum natum est, et aut sic, puta perfecte, vel saltem quomodocumque. In quibusdam vero, si apta nata habere non habeant vi, privata esse haec dicimus.
Quoniam autem haec quidem in inanimatis insunt principia talia, illa vero in animatis et in anima et anime in rationem habente, palam quia et potentiarum aliae erunt irrationabiles aliae cum ratione. Quapropter omnes artes et factive scientie potentie sunt; principia namque permutativa in alio aut in quantum aliud.
Et quae quidem cum ratione omnes contrariorum sunt eaedem, et quae irrationabiles una unius; ut calidum calefaciendi solum, medicativa autem infirmitatis et sanitatis.
Causa autem quia ratio est scientia; ratio autem eadem ostendit rem et privationem, tamen non similiter, et est ut amborum, est autem ut existentis magis. Quare necesse et tales scientias esse quidem contrariorum, esse vero huius quidem secundum se illius vero non secundum se; et enim ratio huius quidem secundum se illius vero modo quodam secundum accidens. Nam negatione et ablatione ostendit contrarium; etenim privatio prima contrarium, haec autem ablatio alterius.
Quoniam autem contraria non fiunt in eodem, scientia autem potentia in habendo rationem, et anima motus habet principium: salubre quidem sanitatem solum facit et calefactivum caliditatem et infrigidativum frigiditatem, sciens vero ambo. Est enim amborum quidem ratio, non similiter autem, et in anima quae habet motus principium; quare ambo ab eodem principio movebit ad ipsum copulans. Propter quod secundum rationem potentia sine ratione potentibus faciunt contraria; unum enim principium continetur ratione.
Palam autem quia ipsius bene potentiam sequitur solum faciendi aut patiendi potentia, hanc vero illa non semper. Necesse enim bene facientem facere, sed solum facientem non necesse et bene facere.
Sunt autem quidam qui dicunt, ut Megarici, quando operatur solum posse, et quando non operatur non posse, ut non edificantem non posse edificare, sed edificantem quando edificat; similiter autem et in aliis.
Quibus accidentia inconvenientia non est difficile videre. Palam enim quia non est edificator si non edificet; nam edificatori esse est esse potentem edificare. Similiter autem et in aliis artibus. Si igitur impossibile est tales habere artes non discentem aliquando et accipientem, et non habere non abicientem aliquando (aut enim oblivione aut passione aliqua aut tempore; non enim utique re corrupta, semper enim est): quando cessaverit, non habebit artem, iterum qui statim edificabit aliqualiter accipiens.
Et inanimata utique similiter. Neque enim frigidum neque calidum neque dulce neque omnino sensibile nihil erit non sentientibus; quare Protagore rationem eis dicere continget.
At vero nec sensum habebit nihil, si non sentiat nec operetur. Si ergo cecum non habens visum, aptum vero natum et quando aptum natum est et adhuc ens, iidem ceci erunt saepe die et surdi.
Amplius si impossibile quod privatum est potentia, quod non fit impossibile erit factum esse. Sed quod impossibile est factum esse dicens aut esse aut futurum esse, mentietur; nam impossibile hoc significavit. Quare hae rationes auferunt motum et generationem. Semper enim stans stabit et sedens sedebit, non enim surget si sedet; impossibile namque erit surgere quod non potest surgere.
Si ergo non contingit haec dicere, palam quia potentia et actus alterum sunt (ille vero rationes potentiam et actum idem faciunt, propter quod et non parvum aliquid quaerunt destruere). Quare contingit possibile quidem aliquid esse, non esse autem, et possibile non esse, esse autem. Similiter autem et in aliis cathegoriis: possibile vadere ens non vadere, et non vadens possibile esse vadere.
Est autem possibile hoc cui si extiterit actus cuius dicitur habere potentiam, nihil erit impossibile. Dico autem puta si possibile sedere et contingit sedere, huic si inest sedere, nihil erit impossibile; et aut moveri aut movere aut statui aut statuere aut esse aut fieri aut non esse aut non fieri, similiter.
Venit autem actus nomen, qui ad endelichiam compositus, et ad alia ex motibus maxime; videtur enim actus maxime motus esse. Quapropter et non existentibus non assignant moveri, alias autem quasdam cathegorias: puta intellectualia et concupiscibilia esse non entia, mota vero non. Hoc autem, quia non entia actu erunt actu. Non entium enim quaedam potentia sunt; non sunt autem, quia non endelichia sunt.
Si autem est quod dictum est possibile in quantum sequitur, palam quia non contingit verum esse aliquid dicere quia possibile hoc, non erit autem, ut et impossibilia esse sic diffugiant. Dico autem puta si quis dicat possibile dyametrum commensurari non tamen commensurabitur, non cogitans impossibile esse, quia nihil prohibet possibile aliquod ens esse aut fieri, non esse vero aut non futurum esse. Sed illud necesse ex positis sit, et supponamus esse aut fieri quod non est quidem possibile autem , quia nihil erit impossibile. Non enim est idem falsum et impossibile; nam te stare nunc falsum quidem est et non impossibile.
Simul autem palam quia, si a ente necesse b esse, et possibili ente esse a, et b necesse esse possibile. Si enim non necesse possibile esse, nihil prohibet non esse possibile esse. Sit autem a possibile. Ergo quando a possibile erit esse, si ponatur a, nihil impossibile esse accidit; b autem necesse esse. sed erat impossibile. Sit itaque impossibile. Et si impossibile necesse esse a, necesse et b esse. Sed erat ergo primum impossibile et secundum. Si igitur sit a possibile, et b erit possibile, siquidem sic se habebant, ergo a ente necesse b esse. Si itaque sic se habentibus a b non est possibile b ita, nec a b habebunt ut positum est. Et si a possibili ente necesse b possibile esse, si est a, necesse esse b. Nam possibile esse ex necessitate b esse, si a possibile, hoc significat: si sit a et quando et ut erat possibile esse, et illud tunc et ita esse necesse.
Omnibus autem potentiis existentibus hiis quidem cognatis, ut sensibus, hiis autem consuetudine, ut quae est fistulandi, aliis autem disciplinatu, ut quae est artium: has quidem necesse eos qui preexercitati fuerint habere, quaecumque consuetudine et ratione, non tales autem et eas quae sunt in pati non necesse.
Quoniam autem possibile aliquid possibile et quando et quomodo et quaecumque alia necesse adesse in diffinitione, et haec quidem secundum rationem possunt movere et potentie ipsorum cum ratione, haec autem irrationabilia et potentie irrationabiles, et illas quidem necesse in animato esse has vero in ambobus:
tales quidem potentias necesse, quando ut possint passivum et activum appropinquant, hoc quidem facere illud vero pati, illas vero non necesse.
Hae quidem enim omnes una unius factiva, ille autem contrariorum, quare simul facient contraria; hoc autem impossibile.
Necesse ergo alterum aliquid esse quod dominans. Dico autem hoc appetitum aut proheresim. Quod enim desiderabit principaliter, hoc faciet quando ut possit extiterit et appropinquaverit passivo. Quare potens secundum rationem omne necesse, quando desiderat cuius habet potentiam et ut habet, hoc facere. habet autem presente passivo et ita se habente facere. Si autem non, facere non poterit.
'Nullo namque exteriorum prohibente' adiungere nihil adhuc oportet. Potentiam enim habet ut est potentia faciendi. Est autem non omnino sed habentium aliquo modo, in quibus excludentur quae exterius prohibent; removent enim haec eorum quae in determinatione apponuntur quaedam.)
Propter quod nec si simul volunt aut cupiunt facere duo aut contraria, non facient; non enim ita simul habent ipsorum potentiam nec est simul faciendi potentia, quoniam quorum est sic faciet.
Quoniam autem de potentia quae secundum motum dicitur dictum est, de actu determinemus quid est actus et quale quid. Et enim possibile simul manifestum erit dividentibus, quia non solum hoc dicimus possibile quod aptum natum est movere aliud aut moveri ab alio aut simpliciter aut modo quodam, sed et aliter.
Quapropter quaerentes et de hiis supervenimus. Est autem actus existere rem non ita sicut dicimus potentia. Dicimus autem potentia ut in ligno Mercurium et in tota medietatem, quia auferetur utique, et scientem et non speculantem, si potens est speculari hoc actu.
Palam autem in singularibus inductione quod dicere volumus, et non oportet omnis terminum quaerere sed per proportionale conspicere, quia ut edificans ad edificabile, et vigilans ad dormiens, et videns ad claudens quidem oculum visum autem habens, et segregatum ex materia ad materiam, et elaboratum ad illaboratum est aliquid. Et huius differentiae alteri parti sit actus determinatus, alteri autem possibile.
Dicuntur autem actu non omnia similiter sed aut proportionaliter: ut hoc in hoc aut ad hoc, hoc in hoc aut ad hoc; haec quidem enim ut motus ad potentiam, illa vero ut substantia ad aliquam materiam.
Aliter autem et infinitum et uacuum, et quaecumque talia, dicuntur potentia et actu multis entium, ut videnti et vadenti et visibili. Haec quidem enim contingit et simpliciter verificari aliquando; hoc quidem enim visibile quia videtur, illud vero quia videri possibile. Sed infinitum non ita potentia est tamquam actu futurum separabile, sed notitia. Eo enim quod non deficiat divisio assignant esse potentia hunc actum, in separari vero non.
Quod quidem igitur actu et quid est et quale, ex hiis et similibus manifestum erit nobis. Quando autem potentia est unumquodque et quando non, determinandum . Non enim quandocumque: ut terra, ergone est potentia homo? Aut non, sed magis cum iam fiat sperma. Sed neque hoc simpliciter forsan.
Quemadmodum igitur nec a medicativa omne utique sanabitur nec a fortuna, sed est aliquid quod possibile est, et hoc est sanum potentia. Terminus autem eius quod ab intellectu actu fit ex potentia ente: quando volitum fit nullo exteriorum prohibente; ibi autem in eo quod sanatur: quando nihil prohibet eorum quae in ipso. Similiter autem potentia et domus; si nihil prohibeat eorum quae in hiis et materia fieri domum, nec est quod oporteat adici aut removeri aut permutari: hoc domus potentia. Et in aliis similiter quorumcumque extrinsecus principium est generationis. Et quorumcumque etiam in ipso habente: quaecumque nullo exteriorum impediente erunt per ipsum. Quale sperma nondum; oportet enim in alio et permutari. Quando vero iam per suum principium est tale, iam hoc est potentia. Illa vero altero egent principio, ut terra nondum est statua potentia; permutata enim erit es.
Videtur autem quod dicimus esse non hoc sed illinum, ut archa non lignum sed lignea, nec lignum terra sed terreum, iterum terra si sic non aliud sed illinum. Semper illud potentia simpliciter quod posterius est, ut archa non terrea nec terra sed lignea. Hoc enim potentia archa et materia arche haec, simpliciter quidem ipsius simpliciter, huius vero hoc lignum. Si vero aliquid est primum quod non adhuc de alio dicitur illinum, hoc prima materia est; ut si terra aerea est et aer non ignis sed igneus, ignis est prima materia, hoc aliquid existens. In hoc enim differt universale et subiectum: per esse hoc aliquid aut non; ut puta passionibus quod subicitur homo et corpus et anima, passio autem musicum et album.
dicitur autem musica adveniente illud non musica sed musicum, et non albedo homo sed album, nec ambulatio aut motus sed ambulans aut motum, ut illinum.
Quaecumque quidem igitur sic, ultimum substantia; quaecumque vero non sic sed species quaedam et hoc aliquid quod predicatur, ultimum materia et substantia materialis. Et recte itaque accidit illinum dici secundum materiam et passiones; ambo namque indeterminata. Quando quidem igitur dicendum est potentia et quando non, dictum est.
Quoniam autem ipsum prius determinatum est quot modis dicitur, palam quia prior est actus potentia. Dico autem potentia non solum determinata quae dicitur principium permutativum in alio in quantum aliud , sed totaliter omni principio motivo aut immobilitativo. Et enim natura in eodem fit, in eodem enim genere ipsi potentie; principium enim motivum, sed non in alio sed in eodem in quantum idem. Omni itaque tali prior est actus ratione et substantia; tempore vero est quidem ut , est autem ut non.
Ratione quidem igitur quia prior , palam. Nam per contingere actu esse possibile est quod primo possibile, puta dico edificatorem potentem edificare, et speculatorem speculari, et visibile potens videri. Eadem autem ratio et in aliis. Quare necesse rationem preexistere et notitiam notitia.
Tempore vero prius: specie idem agens prius, sed numero non. Dico autem hoc, quia hoc quidem homine iam ente secundum actum et frumento et vidente prius est tempore materia et semen et visivum, quae potentia sunt homo et frumentum et videns, nondum autem actu. Sed hiis tempore priora altera entia actu ex quibus haec facta sunt; semper enim ex potestate ente fit actu ens ab actu ente, ut homo ex homine, musicus a musico, semper movente aliquo primo; movens autem actu iam est. Dictum est autem in sermonibus de substantia quia omne quod fit fit ex aliquo et ab aliquo, et hoc specie idem.
Quapropter et videtur impossibile esse edificatorem esse qui non edificavit nihil aut citharedum qui non citharizavit; nam addiscens citharizare citharizans addiscit citharizare, similiter autem et alii.
Unde sophisticus elenchus factus est quia non habens quis scientiam faciet cuius scientia; addiscens enim non habet.
Sed quia eius quod fit factum est aliquid et totaliter eius quod movetur motum est aliquid (palam autem in hiis quae de motu hoc), et discentem necesse habere aliquid scientie forsan. Sed igitur et hac palam quia actus et sic prior potentia secundum generationem et tempus.
At vero et substantia. Primum quidem quia quae generatione posteriora specie et substantia sunt priora, ut vir puero et homo spermate; hoc quidem enim iam habet speciem illud vero non.
Et quia omne ad principium uadit quod fit et finem. Principium enim cuius causa, finis vero causa generatio; finis autem actus, et huius gratia potentia sumitur.
Non enim ut visum habeant vident animalia sed ut videant visum habent.
Similiter autem et edificandi scientiam ut edificent et theoricam ut speculentur, sed non speculantur ut theoricam habeant, nisi meditantes; hii autem non speculantur sed in quantum sic, aut quia non egent speculari.
Amplius materia est potentia, donec veniat ad speciem; quando vero actu est, tunc est in specie. Similiter autem et in aliis, et quorum motus est finis.
Propter quod sicut docentes operantem ostendentes putant finem reddidisse, et natura similiter. Nam si non fit ita, Passonos Mercurius erit; non manifestus enim, et scientia si interius aut exterius, quemadmodum ille. Opus enim finis, actus autem opus. Propter quod et nomen dicitur actus secundum opus et tendit versus endelichiam.
Quoniam vero est horum quidem ultimum usus, ut visus visio, et praeter hanc nullum fit alterum a visu opus, a quibusdam vero fit aliquid, ut ab edificatoria domus praeter edificationem; tamen non minus hic quidem finis, hic autem magis finis potentie est. Nam edificatio in edificato, et simul fit et est cum domo. Quorumcumque ergo aliquid alterum est quod fit praeter usum, horum actus in facto est, ut edificatio in edificato et contextio in contexto; similiter autem et in aliis, et totaliter motus in eo quod movetur. Quorum vero non est aliud aliquod opus praeter actionem, in ipsis existit actio, ut visio in vidente et speculatio in speculante et vita in anima (quare et felicitas; vita namque qualis quaedam est).
Quare manifestum quod substantia et species actus quidam est. Secundum hanc itaque rationem palam quia prior substantia est actus potentia. Et ut diximus, tempore semper preaccipitur actus alius ante alium usque ad eum qui est semper moventis primum.
At vero et magis proprie; nam sempiterna priora substantia sunt corruptibilibus, est autem nihil potentia sempiternum.
Ratio vero haec. Omnis potentia simul contradictionis est; quod quidem enim non possibile existere non utique existet in aliquo, possibile autem omne contingit non actu esse. Quod ergo possibile esse contingit esse et non esse: idem igitur possibile esse et non esse. Possibile vero non esse contingit non esse. Contingens autem non esse corruptibile, aut simpliciter aut hoc ipsum quod dicitur contingere non esse, aut secundum locum aut secundum quantum aut secundum quale; simpliciter autem quod secundum substantiam.
Nihil ergo incorruptibilium simpliciter potentia est ens simpliciter (aliquid autem nihil prohibet, ut quale aut ubi); actu ergo omnia.
Nec eorum quae ex necessitate sunt; et quidem ipsa prima; nam si haec non essent, nihil utique esset.
Neque utique motus, si quis est sempiternus; nec si quid motum sempiternum, non est secundum potentiam motum nisi unde quo; huius autem materiam nihil prohibet existere.
Propter quod semper agit sol et astra et totum caelum; non est autem timendum ne quando stet, quod timent qui de natura. Neque laborant hoc agentia. Non enim super potentiam contradictionis ipsis, ut corruptibilibus, motus, ut laboriosa sit continuatio motus; nam substantia materia et potentia, non actu, causa huius.
Imitantur autem incorruptibilia et quae in transmutatione sunt entia, ut terra, ignis. Et enim haec semper agunt; nam secundum se et in ipsis habent motum.
Potentiae vero aliae, ex quibus diffinitum est, omnes contradictionis sunt. Nam possibile sic movere potest et non sic, quaecumque secundum rationem; irrationabiles vero per adesse et non contradictionis erunt eaedem.
Si ergo alique sunt nature tales aut substantiae quales dicunt qui in rationibus ydeas, multo magis sciens utique erit aliquid quam per se scientia et motum quam motus; haec enim actus magis, illa autem rpotentie horum. Quod quidem igitur est prius actus potentia et omni principio mutabili, palam.
Quod autem et melior et honorabilior studiosa potentia actus, ex hiis est palam. Quaecumque enim secundum posse dicuntur, idem est potens contraria, ut rquod dicitur posse conualescere idem est et languens, et simul; eadem enim potentia convalescendi et laborandi, et quiescendi et movendi, et edificandi et destruendi, et edificari et corruendi. Posse quidem igitur contraria simul existit; contraria vero impossibile est existere, ut sanum esse et laborare. Quare necesse horum alterum esse bonum, posse vero similiter utrumque aut neutrum. Actus ergo melior est.
Necesse autem et in malis finem et actum esse deteriorem potentia; quod enim potens: idem ambo contraria.
Palam ergo quia non est aliquid quod malum praeter res ; posterius enim ipsi nature malum quam potentia.
Non ergo nec in eis quae a principio et sempiternis nihil est neque malum neque peccatum neque corruptum; et enim corruptio malorum.
Inveniuntur autem et dyagramata actu; nam dividentes inveniunt. Si vero essent divisa, manifesta utique essent; nunc autem insunt potentia. Propter quid duo recti trigonum? quia qui circa unum punctum anguli equales duobus rectis. Si ergo educeretur quae iuxta costam, videnti utique statim esset palam. Propter quid in semicirculo rectus universaliter? Quia si equales tres, quae bases due et quae ex medio superstans recta, videnti palam ei qui illud scivit. Quare palam quia potentia entia ad actum reducta inveniuntur. Causa vero quia intelligentia est actus. Quare ex actu potentia, et propter hoc facientes cognoscunt; posterius enim generatione qui secundum numerum actus.
Quoniam autem ens dicitur et non ens hoc quidem secundum figuras cathegoriarum, illud vero secundum potentiam aut actum horum aut contraria, hoc autem maxime proprie aut verum aut falsum.
Hoc autem in rebus est componi aut dividi, unde verus est divisum putans dividi et compositum componi, mentitur autem econtrario habens res quandocumque est aut non est. Quare quod verum dicitur aut falsum, hoc perscrutandum quid dicimus. Non enim propter nos existimare te vere album esse es tu albus, sed propter te esse album nos hoc dicentes verum dicimus.
Si igitur haec quidem semper componuntur et impossibilia dividi, haec vero semper divisa sunt et impossibilia componi, haec autem contingunt contraria, esse quidem est componi et unum esse, et non esse non componi sed plura esse: circa contingentia quidem igitur eadem fit falsa et vera opinio et oratio eadem et contingit quandoque veram esse et contingit quandoque esse falsam; circa impossibilia vero aliter se habere non fit aliquando verum et aliquando falsum, sed semper haec vera et falsa.
Circa incomposita vero quid esse aut non esse, et verum et falsum? Non enim est compositum, ut sit quidem quando componitur et non sit quando divisum fuerit, sicut album lignum aut incommensurabilem dyametrum; nec verum et falsum similiter adhuc existet et in illis. Aut sicut nec verum in hiis idem, sic nec esse.
Sed est verum quidem aut falsum: attingere quidem et representare verum (non enim idem affirmatio et representatio), ignorare autem non attingere. Decipi enim circa quod quid est non est sed aut secundum accidens; similiter autem et circa compositas substantias, non enim est decipi.
Et omnes sunt actu, non potentia; generarentur enim utique et corrumperentur. Nunc autem ens ipsum non generatur nec corrumpitur; ex aliquo enim utique generaretur. Quaecumque igitur sunt quod vere esse aliquid et actu, circa haec non est decipi sed aut intelligere aut non.
Sed quod quid est quaeritur de ipsis, si talia sunt aut non. Esse vero ut verum et non esse ut falsum: unum quidem est si componitur, verum, hoc autem si non componitur, falsum. Unum autem, si vere ens, sic est, si vero non ita, non est. Verum autem intelligere ipsa; falsum vero non est, nec deceptio, sed ignorantia. Non qualis caecitas; caecitas enim est ut utique si intellectivum omnino non habeat aliquis.
Palam etiam et quia de immobilibus non est deceptio secundum quando, si quis putet immobilia. Ut trigonum si non permutari putat, non opinabitur quandoque duos rectos habere quandoque non; permutaretur enim utique. Sed aliquid quidem aliquid vero non; ut parem numerum primum esse nullum, aut aliquos quidem aliquos autem non. Numero vero circa unum nec hoc; non enim est: aliquem quidem aliquem vero non putabit, sed verum dicet aut mentietur ut semper sic se habente.
Unum quia multis modis dicitur, in divisis de quotiens dictum est prius. Multipliciter vero dicto capitales modi sunt quatuor primorum et secundum se dictorum unum sed non secundum accidens. Continuum enim, aut simpliciter aut maxime quod natura et non tactu nec ligatione; et horum magis unum et prius cuius indivisibilior motus est et magis simplex.
Amplius tale et magis totum et habens aliquam formam et speciem, maxime autem si quid natura est tale et non vi, ut quaecumque visco aut clauo aut coniunctione, sed habet in se quod est causa sibi ut sit continuum.
Tale vero in Motum unum esse et indivisibile loco et tempore. Quare palam , si quid per naturam motus habet principium primi primum, ut puta dico lationis circulationem, quia haec prima magnitudo una. Haec quidem itaque sic unum continuum aut totum.
Haec autem, si ratio una fuerit. Talia vero sunt quorum intelligentia una, talia autem quorum indivisibilis; indivisibilis vero eius quod indivisibile specie aut numero. Numero vero singulare indivisibile, specie vero quod noscibili et scientie; quare unum utique erit primum quod substantiis causa unius.
Dicitur quidem igitur unum tot modis: continuum natura et totum et singulare et universale. Omnia vero haec unum per indivisibile esse, horum quidem motum, illorum autem intelligentiam aut rationem.
Oportet autem intelligere quia non similiter sumendum est dici qualia unum dicuntur, et quid est uni esse et quae ipsius ratio. Dicitur enim unum tot modis, et unumquodque erit unum horum cuicumque extiterit horum aliquis modorum. Uni autem esse quandoque quidem horum alicui inerit, quandoque autem alii quod et magis propinquum nomini est, potentia vero illa. Sicut de elemento et causa, si oportet dicere in rebus determinantem et nominis terminum reddentem. Est quidem enim ut elementum ignis (est autem forsan secundum se et infinitum aut aliquid aliud tale), est autem ut non. Non enim idem igni et elemento esse, sed ut quidem re et natura ignis elementum; nomen vero significat: eo quod hoc acciderit ipsi, quia est aliquid ex hoc ut primo inexistente. Sic et in causa et in uno et talibus omnibus. Propter quod et uni esse indivisibili est esse, quod quidem hoc enti et inseparabili aut loco aut specie aut mente, aut et toto et determinato.
Maxime vero in eo quod est metrum esse primum uniuscuiusque generis et maxime proprie quantitatis; hinc enim ad alia venit. Metrum etenim est quo quantitas cognoscitur; cognoscitur vero aut uno aut numero quantitas in quantum quantitas, numerus autem omnis uno. Quare omnis quantitas cognoscitur in quantum quantitas uno,
et quo primo cognoscitur, hoc ipsum unum; quapropter unum numeri principium secundum quod numerus.
Hinc autem et in aliis dicitur metrum quo primo unumquodque cognoscitur. Et metrum uniuscuiusque unum, in longitudine, in latitudine, in profunditate, in gravitate, in velocitate. Gravitas enim et velocitas commune in contrariis; duplex enim eorum utrumque, ut grave et quod est quantamcumque habens inclinationem et quod est habens excessum inclinationis, et velocitas et quantumcumque motum habens et excessum motus; est enim velocitas quaedam et tardi et gravitas levioris.
In omnibus autem hiis metrum et principium unum aliquid et indivisibile, quoniam et in lineis utuntur quasi indivisibili pedali. Vbique namque metrum unum aliquid quaerunt et indivisibile; hoc autem quod simplex aut quali aut quanto. vbicumque quidem igitur videtur non esse aveerre aut addere, hoc est certum metrum. Quapropter numeros certissimum; unitatem enim ponunt omnino indivisibilem. In aliis vero imitantur tale. A stadio enim et talento et semper maiore latebit utique et additum aliquid et ablatum magis quam a minore; quare a quo primo secundum sensum non contingit, hoc omnes faciunt metrum et humidorum et siccorum et gravitatis et magnitudinis; et tunc putant cognoscere quantum, quando cognoscunt per hoc metrum.
Et motum autem simplici motu et velocissimo; paruissimum enim hic habet tempus. Quapropter in astrologia tale unum principium et metrum; motum enim regularem supponunt et velocissimum eum qui celi, ad quem alios iudicant. Et in musica diesis, quia minimum. Et in voce elementum. Et haec omnia unum aliquid ita, non ut commune aliquid quod unum sed sicut dictum est.
Non semper autem numero unum metrum, verum aliquando plura, ut dieses due, quae non secundum auditum sed in rationibus, et voces plures quibus mensuramus, et diameter duobus mensuratur et latus, et magnitudines omnes. Sic itaque metrum omnium quod unum, quia cognoscimus ex quibus est substantia, dividentes aut secundum quantitatem aut secundum speciem. Et ideo quod unum indivisibile, quia quod primum singulorum indivisibile. Non similiter autem omne indivisibile, ut pes et unitas, sed hoc quidem omnino, illud vero in indivisibilia ad sensum voluit, sicut dictum est iam; nam forsan omne continuum est divisibile.
Semper autem cognatum est metrum. Magnitudinum quidem enim magnitudo, et secundum unumquodque longitudinis longitudo, latitudinis latitudo, vocis vox, gravitatis gravitas, unitatum unitas. Sic enim oportet accipere, sed non quod numerorum numerus, et quidem oportebat, si similiter; sed non similiter dignificat, sed ac si unitatum unitates dignificarent metrum sed non unitatem; numerus autem pluralitas unitatum est.
Et scientiam autem metrum rerum dicimus et sensum propter idem, quia cognoscimus aliquid ipsis, quoniam mensurantur magis quam mensurant. Sed accidit nobis veluti si alio nos mensurante cognoscamus quanti sumus per cubitum ad tantum nostri adicere. Protagoras vero hominem omnium ait esse metrum, ac utique si scientem dicens aut sentientem; hos autem quia habent hic quidem sensum ille vero scientiam, quae dicimus esse metra eorum quae subiciuntur. Nihil itaque dicentes superhabundans videntur aliquid dicere.
Quod quidem igitur uni esse maxime est secundum nomen quod determinant metrum quoddam, et maxime proprie quantitatis, deinde qualitatis, palam. Erit autem tale hoc quidem si est indivisibile secundum quantitatem, illud autem si secundum qualitatem; propter quod indivisibile est quod unum aut simpliciter aut in quantum unum.
Secundum substantiam vero et naturam quaerendum est utro modo se habeat, quemadmodum in dubitationibus tractavimus quid quod unum est et quomodo oportet de eo suscipere: utrum velut substantia aliqua existente ipso uno, sicut pytagorici dicunt prius et Plato posterius, aut magis supponitur aliqua natura, et quomodo oportet notius dici et magis sicut qui de natura; illorum enim alius amicitiam esse dixit quod unum, alius aerem, alius infinitum.
Si itaque nullum universalium esse substantiam est possibile, sicut in sermonibus de substantia et de ente dictum est, nec ipsum hoc substantiam ut unum aliquid praeter multa possibile est esse (commune namque) sed aut predicamentum solum, palam quod neque ipsum unum. Nam ens et unum universaliter predicantur maxime de omnibus. Quare nec genera nature quaedam et substantiae separabiles ab aliis sunt, nec unum genus contingit esse propter easdem causas propter quas quidem nec ens nec substantiam.
Adhuc autem similiter in omnibus necesse est habere. Dicitur autem equaliter ens et unum. Ergo quoniam in qualitatibus est aliquid quod unum et aliqua natura, et similiter in quantis, palam quod et totaliter quaerendum quid quod unum, quemadmodum et quid ens, tamquam non sufficiens quod hoc ipsum natura ipsius. At vero et in coloribus est aliquid quod color unus, puta albus, deinde alii ex hoc et nigro videntur geniti, nigrum vero privatio albi est, ut et lucis tenebra (haec enim est privatio lucis). Quare si entia essent colores, essent utique numerus quidam entia. Sed quorum? Palam utique quia colorum; et ipsum unum esset utique aliquid unum, puta album. Similiter autem et si melodie entia essent, numerus utique essent, diesum equidem, sed non numerus substantia ipsorum; et ipsum unum esset utique aliquid cuius substantia non ipsum unum sed diesis. Similiter autem et in sonis elementorum utique essent entia numerus, et ipsum unum elementum vocale. Et si figure rectilinee, figurarum utique esset numerus, et ipsum unum trigonum. Eadem autem ratio et in aliis generibus. Quare siquidem in passionibus et in qualitatibus et in quantitatibus et in motu numeris existentibus et uno aliquo in omnibus, numerusque quorundam et ipsum unum aliquid unum, sed non hoc ipsius substantia: et in substantiis necesse est similiter se habere; similiter enim se habet in omnibus. Quod quidem igitur unum in omni genere est quaedam natura, et nullius natura hoc ipsum quod unum, palam. Sed sicut in coloribus colorem unum quaerendum ipsum quod unum, sic et in substantia substantiam unam ipsum unum.
Quia vero idem significant aliqualiter unum et ens, palam per assequi equaliter cathegorias et quia non sunt in nulla una (ut neque in quid est neque in quale, sed similiter se habet sicut ens) et per hoc quod ‘unus homo’ non predicat alterum aliquid ab homine (quemadmodum nec esse praeter quid aut quale aut quantum) et uni esse id quod unicuique esse.
Opponuntur autem unum et multa secundum plures modos, quorum uno unum et multitudo ut indivisibile et divisibile. Quod quidem enim aut divisum aut divisibile multitudo quaedam dicitur, indivisibile vero aut non divisum unum.
Quoniam ergo quatuor modis oppositiones , et horum secundum privationem dicitur alterum, contraria utique erunt et neque ut contradictio neque ut ad aliquid dicta.
Dicitur autem ex contrario et ostenditur ipsum unum, ex divisibili indivisibile, propter magis sensibilem multitudinem esse et divisibile quam indivisibile. Quare ratione prior multitudo indivisibili propter sensum.
Est autem unius quidem, sicut et in divisione contrariorum descripsimus, idem et simile et equale; pluralitatis vero diversum et dissimile et inequale.
Dicto vero eodem multipliciter. Uno quidem modo secundum numerum, quod dicimus aliquando ipsum. Hoc autem si ratione et numero unum fuerit, ut tu tibi ipsi et specie et materia unum. Amplius autem si ratio prime substantiae una fuerit, ut equales lineae recte eaedem, et equalia et isogonia tetragona, et etiam plura; sed in hiis equalitas unitas.
Similia vero si non sint eadem simpliciter entia nec secundum substantiam indifferentia subiectam, secundum speciem eadem sint, ut maius tetragonum minori simile, et inequales recte; hae namque similes quidem, eaedem vero simpliciter non. Alia si eandem speciem habentia, in quibus magis et minus fit, nec magis sint nec minus. Alia si sit eadem passio et una specie, ut album, valde et minus, similia dicunt esse quia una species ipsorum. Alia si plura habent eadem quam altera, aut simpliciter aut quae in promptu, ut stagnum argento vel auro ignis aut rubicundum et rufum .
Quare palam quod diversum et dissimile multipliciter dicitur. Et hoc quidem aliud opposite et idem, propter quod omne ad omne aut idem aut aliud. Hoc autem si non et materia et ratio una, quapropter et tu et propinquus diversus. Tertium autem ut quae in mathematicis. Diversum quidem igitur aut idem propter hoc omne ad omne dicitur, quaecumque dicuntur unum et ens; non enim contradictio est ipsius eiusdem, quapropter non dicitur in non entibus (non idem autem dicitur). In entibus vero omnibus; aut enim unum aut non unum aptum natum et ens et unum. Diversum quidem igitur et idem ita opponuntur.
Differentia vero et diversitas aliud. Diversum enim et a quo est diversum non necesse aliquo esse diversum; omne namque aut diversum aut idem quodcumque est ens. Differens vero ab aliquo aliquo differens, quare necesse ipsum idem aliquid esse quo differunt. Hoc autem ipsum idem: genus aut species. Omne namque differens differt aut genere aut specie. Genere quidem quorum non est communis materia nec generatio ad invicem, ut quorumcumque alia figura cathegorie. Specie vero quorum idem est genus. Dicitur autem genus quod ambo idem dicuntur secundum substantiam differentia. Contraria vero differentia , et contrarietas differentia quaedam.
Quod autem hoc bene supponimus, palam ex inductione. Omnia enim differentia videntur et haec, non solum diversa entia sed haec quidem genere diversa, haec autem in eadem coelementatione cathegorie, quare in eodem genere et eadem specie. Determinatum autem est in aliis quae sunt genere eadem aut diversa.
Quoniam autem differre contingit ab invicem differentia plus et minus, est aliqua et maxima differentia,
et hanc dico contrarietatem. Quia vero maxima est differentia, palam ex inductione. Genere namque differentia non habent viam in invicem, sed distant magis et inconferibiliter. Differentibus vero specie generationes ex contrariis sunt ut ultimis, ultimorum vero distantia maxima est; quare et quae contrariorum.
At vero maximum in unoquoque genere perfectum. Maximum enim cuius non est excessus, et perfectum cuius non est adhuc extra sumere aliquid possibile; finem enim habet perfecta differentia, sicut et alia eo quod finem habeant dicuntur perfecta. Nihil autem extra finem; ultimum enim in omni et continet. Propter quod nihil extra finem, nec eget aliquo quod perfectum . Quod quidem igitur contrarietas est differentia perfecta, ex hiis palam. Multipliciter autem dictis contrariis, sequetur quod perfecte sic ut utique et quod est contrariis esse extiterit ipsis.
Hiis autem entibus palam quod non contingit plura uni contraria esse; nec enim ultimo ulterius erit utique aliquid, nec distantie unius plura sunt quam duo ultima.
Totaliter autem si est contrarietas differentia, differentia vero duorum, quare et perfecta.
Necesse autem et alios terminos esse veros contrariorum. Et enim plurimum differt perfecta differentia; genere namque differentibus non est magis extra accipere et hiis quae specie; ostensum est enim quia ad ea quae sunt extra genus non est differentia, horum autem haec maxima. Et in eodem genere plurimum differentia contraria ; maxima namque differentia horum quae perfecta. Et quae in eodem susceptivo plurimum differentia; eadem enim est materia contrariis. Et quae sub eadem potentia plurimum differentia; et enim scientia circa unum genus quae una, in quibus perfecta differentia maxima.
Prima vero contrarietas habitus et privatio est; sed non omnis privatio (multipliciter enim dicitur privatio) sed quaecumquae perfecta fuerit.
Alia autem contraria secundum haec dicentur, haec quidem per habere illa vero per facere aut factiva esse, alia autem per acceptiones esse et abiectiones horum aut aliorum contrariorum.
Si igitur opponuntur contradictio et privatio et contrarietas et ad aliquid, horum autem primum contradictio, contradictionis autem nihil est medium, contrariorum autem contingit: quod quidem non idem contradictio et contraria, palam.
Privatio vero contradictio quaedam est. Aut enim quod impossibile est totaliter habere, aut si quod aptum natum habere non habeat, privatum est aut totaliter aut aliqualiter determinatum ; multipliciter enim iam hoc dicimus, sicut divisum est a nobis in aliis. Ergo privatio quaedam est contradictio aut impotentia determinata aut concepta cum susceptivo. Quapropter contradictionis quidem non est medium, sed privationis alicuius est; equale namque aut non equale omne, equale vero aut inequale non omne, nisi solum in susceptivo equalitatis.
Si itaque generationes ipsi materie ex contrariis, fiuntque aut ex specie et ex speciei habitu aut privatione aliqua speciei et forme, palam quia contrarietas privatio quaedam utique erit omnis.
Privatio vero non omnis forsan contrarietas. Causa vero quia multipliciter contingit privari privatum; ex quibus enim permutationes extremis, contraria haec .
Palam autem et per inductionem. Omnis enim contrarietas habet privationem alterius contrariorum, sed non similiter omnia; nam inequalitas equalitatis et dissimilitudo similitudinis et malitia virtutis.
Differt autem ut dictum est: hoc quidem enim si solum sit privatum, hoc autem si est aut quando aut in quo, ut si in etate aliqua aut principali aut omni. Quapropter horum quidem est medium, et est neque bonus homo neque malus, aliorum vero non est, sed necesse esse aut parem aut imparem. amplius alia quidem habent subiectum determinatum, alia autem non. Quare palam quia semper alterum contrariorum dicitur secundum privationem.
Sufficit autem et si prima et genera contrariorum, puta unum et multa; alia namque ad haec reducuntur.
Quoniam autem unum uni contrarium est, dubitabit aliquis quomodo opponuntur unum et multa, et equale magno et parvo.
‘Utrum’ enim semper in oppositione dicimus, ut utrum album aut nigrum, et utrum album aut non album. utrum vero homo aut album non dicimus, nisi ex suppositione, et quaerentes puta utrum venit cleon aut Socrates — Sed non necesse in neque uno genere hoc. Sed et hoc inde venit; nam opposita sola non contingit simul existere, quo et hic utitur in eo quod uter venit; si enim simul contingeret, ridiculosa foret interrogatio. Si vero, et ita similiter incidet in oppositionem, in id quod unum aut multa, ut utrum ambo venerunt aut alter.
Si itaque in oppositis semper est ipsius ‘utrum’ interrogatio, dicitur autem utrum maius aut minus aut equale, aliqua est oppositio ad haec equalis. Non enim alteri soli contrarium nec ambobus; quid enim magis aut maiori aut minori?
Amplius inequali contrarium est equale. Quare in pluribus erit aut uno. Si vero inequale significat idem simul amborum, erit quidem utique oppositum ambobus.
Et dubitatio iuvat dicentes inequale dualitatem esse.
Sed accidit unum duobus contrarium, quod est impossibile.
Amplius equale quidem medium videtur esse magni et parui. Contrariatio autem intermedia neque videtur nec ex diffinitione possibile ; non enim utique erit perfecta mediatio alicuius existens, sed magis habet semper suimet aliquod medium.
Restat igitur aut ut negationem opponi aut ut privationem. Alterius quidem itaque non contingit; quid enim magis magni aut parvi? Amborum igitur negatio privativa . Quapropter ad ambo 'utrum’ dicitur, ad alterum vero non (ut utrum maius aut equale, aut utrum equale aut minus), sed semper tria.
Non privatio autem ex necessitate; non enim omne equale quod non maius aut minus, sed in quibus aptum natum est esse. Est itaque equale quod neque magnum neque parvum, aptum natum magnum aut parvum esse. Et opponitur ambobus ut negatio privativa.
Quapropter et medium est. Et quod neque malum neque bonum opponitur ambobus, sed innominatum; multipliciter enim dicitur utrumque et non est unum susceptivum. Sed magis quod neque album neque nigrum. Unum vero non hoc dicitur, sed determinati aliqualiter colores in quibus dicitur privative negatio haec; nam necesse aut pallidum aut rubeum esse aut tale aliquid aliud.
Quare non recte increpant opinantes similiter dici omnia, ut sit calcei et manus medium quod neque calceus neque manus, quoniam quidem et quod neque bonum neque malum boni et mali, tamquam omnium futuro aliquo medio. Non necesse autem hoc accidere. Haec quidem enim oppositorum connegatio est quo rum est medium ahquod et distantia aliqua nata est esse, horum autem non est differentia; nam in alio genere quorum connegationes, quare non unum quod subicitur.
Similiter autem et de uno et multis dubitabit utique aliquis. Nam si multa simpliciter uni opponuntur, accidunt quaedam impossibilia .
Nam unum paucum aut pauca erit; nam multa et paucis opponuntur. Amplius ipsa duo sunt multa, si duplex multiplex, dicitur autem secundum duo. Quare unum paucum; ad quid enim sunt multa ipsa duo nisi ad unum et paucum? Nihil enim est minus.
Amplius si ut in longitudine productum et breue, sic in multitudine multum et paucum, et quodcumque fuerit multum et multa, et multa multum (si non aliquid forte differat in continuo bene terminabili): paucum multitudo quaedam erit. Quare unum multitudo quaedam est, siquidem et paucum. Hoc autem necesse, si duo sunt multa.
Sed forsan multa dicuntur quidem ut et multum, sed ut differens; velut ydor id est aqua multum, multa autem non. Sed quaecumque divisa, in hiis dicitur.
Uno quidem modo si fuerit multitudo habens excedentiam aut simpliciter aut ad aliquid; et paucum similiter multitudo defectum habens. Hoc autem ut numerus, quod et opponitur uni solum. Ita enim dicimus unum aut multa, ut si quis dicat unum et una aut album et alba, et mensurata ad metrum et mensurabile. Sic et multiplicia dicuntur. Multa enim unusquisque numerus quia unum et quia mensurabilis uno unusquisque, et ut quod opponitur uni, non pauco. Sic igitur sunt multa et ipsa duo, ut autem multitudo habens excedentiam aut ad aliquid aut simpliciter non sunt. Sed primum pauca simpliciter ipsa duo; multitudo enim est defectum habens prima.
Quapropter non recte destitit Anaxagoras cum dixisset quia simul omnes res erant, infinite et multitudine et parvuitate, oportebat autem dicere pro ‘et paruitate’ ‘et paucitate’. Non enim infinite, quoniam paucum non propter unum, ut quidam dicunt, sed propter duo.
Opponitur itaque unum multis ut metrum mensurabili; haec autem ut quae ad aliquid, quaecumque non secundum se eorum quae ad aliquid. Divisum autem est a nobis in aliis quia dupliciter dicuntur quae ad aliquid, alia namque ut contraria, alia ut scientia ad scibile, quia dicitur aliquid aliud ad ipsum.
Unum autem esse minus aliquo, puta duobus, nihil prohibet; non enim si minus, et paucum. Multitudo autem quasi genus est numeri; est enim numerus multitudo uno mensurabilis. Et opponuntur aliqualiter unum et numerus, non ut contrarium sed sicut dictum est eorum quae ad aliquid quaedam; in quantum enim metrum, hoc autem mensurabile: sic opponuntur. Quapropter non omne quodcumque fuerit unum numerus est, puta si quid indivisum est.
Similiter autem dicta scientia ad scibile, non similiter assignatur. Videbitur enim utique scientia metrum esse, scibile vero quod mensuratur; accidit autem scientiam quidem omnem scibile esse, scibile vero non omne scientiam, quia modo quodam scientia mensuratur scibili.
Multitudo autem nec pauco est contraria — Sed huic quidem multum sicut excedens multitudo excesse multitudini — neque ipsi uni omni modo; sed hoc quidem ut dictum est, quia divisibile illud vero indivisibile, hoc ut ad aliquid ut scientia scibili, si fuerit numerus unum vero metrum.
Quoniam autem contrariorum contingit aliquid medium esse et quorundam est, necesse ex contrariis esse media.
Omnia namque media in eodem sunt genere et quorum sunt media. Media enim haec dicimus in quaecumque permutari prius est necesse quod permutatur, ut ab ypate in netem si transit per minimam rationem, veniet prius ad medios sonos. Et in coloribus si veniet ex albo in nigrum, prius veniet ad puniceum et plumbeum quam ad nigrum. Similiter autem et in aliis. permutari vero ex alio genere in aliud genus non est nisi secundum accidens, ut ex colore in figuram. Necesse est ergo media et quorum sunt media in eodem genere esse.
At vero omnia media sunt oppositorum quorundam; ex hiis enim solis secundum se est permutari. Quapropter impossibile est esse media non oppositorum; esset enim permutatio et non ex oppositis.
Oppositorum vero contradictionis quidem medium non est; hoc enim est contradictio: oppositio cuius cuicumque altera pars adest, non habentis nullum medium. Ceterorum vero alia ad aliquid alia privatio alia contraria. Eorum autem quae ad aliquid quaecumque non contraria, non habent media; causa vero quia non in eodem genere sunt. Quid enim scientie et scibilis medium? Sed magni et parvi.
Si vero sunt in eodem genere media, ut ostensum est, et media contrariorum, necesse ipsa componi ex hiis contrariis.
Nam aut erit aliquod genus ipsorum aut nullum. Et si quidem genus erit ita ut sit prius aliquid contrariis , differentie priores contrarie erunt facientes contrarias species ut generis; ex genere enim et differentiis species. Ut si album et nigrum contraria , est autem hoc quidem disgregativus color illud vero congregativus color: hae differentiae, congregativum et disgregativum, priores; quare haec contraria invicem priora. At vero contrarie differentia magis sunt contraria.
Et reliqua et media ex genere erunt et differentiis, ut quicumque colores albi et nigri sunt medii, oportet hos ex genere dici (est autem genus color) et ex differentiis quibusdam. Hae vero non erunt prima contraria; si autem non, erit unusquisque aut albus aut niger. Altere igitur; media ergo primorum contrariorum hae erunt.
Primae autem differentiae disgregativum et congregativum. Quare hoc primum quaerendum: quaecumque contraria non in genere, ex quo media ipsorum? Necesse enim quae sunt in eodem genere ex incompositis genere componi aut incomposita esse. Contraria namque incomposita sunt ex invicem; quare principia. Quae autem intermedia: aut omnia aut nullum. Ex contrariis vero fit aliquid, quare erit transmutatio in hoc prius quam in ipsa; utriusque enim et minus erit et magis. Medium igitur erit et hoc contrariorum. Et alia igitur omnia composita quae media; nam quod huius quidem magis illius vero minus compositum est aliqualiter ex illis quorum dicitur esse huius quidem magis illius vero minus. Quoniam autem non sunt altera priora eiusdem generis contrariis, omnia utique ex contrarus media erunt. quare et inferiora omnia, et contraria et media, ex primis contrariis erunt.
Quod quidem igitur media et in eodem genere omnia et intermedia contrariorum et componuntur ex contrariis omnia, palam.
Diversum autem specie alicuius aliquid diversum est, et oportet hoc ambobus inesse; ut si animal diversum est specie, ambo animalia. Necesse ergo in eodem genere esse diversa specie. Tale enim genus voco quod ambo unum et idem dicuntur, non secundum accidens habens differentiam, sive ut materia ens sive aliter. Non solum enim oportet commune existere, puta ambo animalia, sed et alterum utrilibet hoc ipsum animal, ut hoc quidem equum illud vero hominem. Propter quod hoc quod commune diversum ab invicem est specie. Erit itaque secundum se hoc quidem tale animal illud vero tale , ut hoc quidem equus illud vero homo. Necesse ergo differentiam hanc diversitatem esse generis. Dico enim generis differentiam diversitatem quae diversum facit hoc ipsum.
Contrarietas igitur erit haec; palam autem et ex inductione. omnia enim dividuntur oppositis,
et quod contraria in eodem genere sunt, ostensum est. Nam contrarietas erat differentia perfecta. Differentia vero quae specie omnis alicuius aliquid , quare hoc idemque et genus in ambobus. Quare et in eadem coelementatione omnia contraria cathegorie quaecumque specie differentia et non genere, diversaque ab invicem maxime; perfecta enim difterentia, et simul invicem non fit. Ergo differentia contrarietas est. Hoc enim est diversis esse specie: in eodem genere entia contrarietatem habere, entia individua. Eadem vero specie quaecumque non habent contrarietatem, individua entia. In divisione enim et in mediis fiunt contrarietates priusquam ad individua perveniatur.
Quare palam quia ad id quod vocatur genus nec idem nec diversum specie nihil est eorum quae conveniunt ut generis specierum. Nam materia negatione ostenditur, genus autem materia quod dicitur genus, non ut quod Eraclitorum sed ut in natura. Neque ad ea quae non in eodem genere, sed different genere ab illis, specie vero ab eis quae in eodem genere. Contrarietatem enim necesse est esse differentiam, non differre specie; haec autem inest in eodem genere existentibus solis.
Dubitabit autem utique aliquis quare femina a viro non specie differt, contrario feminino et masculino existente, diffe rentia autem contrarietate. Neque animal masculinum et femininum diversum est specie, quamvis secundum se animalis haec sit differentia et non ut albedo aut nigredo sed in quantum animal femininum et masculinum inest. Est autem dubitatio haec fere eadem et quare haec quidem contrarietas facit specie diversa haec autem non, ut ambulativum et volativum, sed albedo et nigredo non.
Aut quia haec quidem sunt propriae passiones generis illa vero minus. Quoniam est hoc quidem ratio hoc autem materia, quaecumque quidem in ratione sunt contrarietates specie faciunt differentiam, quae vero in concepto cum materia non faciunt. Quapropter hominis albedo non facit nec nigredo, nec albi hominis est differentia secundum speciem ad nigrum hominem, nec si nomen imponatur. Ut materia enim homo, non facit autem differentiam materia; non enim hominis species sunt homines propter hoc, quamvis diverse carnes et ossa ex quibus hic et hic. Sed simul totum diversum quidem, specie vero non diversum, quia in ratione non est contrarietas. Hoc autem est ultimum individuum. Callias vero est ratio cum materia; et albus itaque homo, quia Callias albus; secundum accidens ergo homo albus. Nec ereus itaque circulus et ligneus; nec triangulus ereus et circulus ligneus non propter materiam specie differunt, sed quia in ratione inest contrarietas. Vtrum autem materia non facit diversa specie, ens aliqualiter, aut est ut facit? Propter quid enim hic equus ab hoc homine diversus est specie? Equidem rationes ipsorum cum materia. Aut quia est in ratione contrarietas. Et enim albi hominis et nigri equi diversitas est specie, sed non in quantum hic albus et ille niger; quoniam et si ambo albi essent, tamen essent specie diversa.
Masculinum vero et femina animalis proprie sunt passiones, sed non secundum substantiam, verum in materia et corpore. Propter quod idem sperma femina aut masculum fit patiens passionem aliquam.
Quid quidem igitur est esse diversum specie, et quare alia differunt specie alia non, dictum est.
Quoniam vero contraria diversa specie, corruptibile autem et incorruptibile contraria (privatio enim est impotentia determinata), necesse diversum esse genere corruptibile et incorruptibile.
Nunc ergo diximus de hiis universalibus nominibus, ut autem videbitur non necesse esse quodcumque incorruptibile et corruptibile diversa specie esse, quemadmodum neque album et nigrum, idem enim contingit esse, et simul, si fuerit universalium, quemadmodum homo erit utique et albus et niger, et singularium; erit enim, non simul, idem albus et niger. equidem album contrarium nigro.
Sed contrariorum haec quidem secundum accidens insunt quibusdam, ut quae nunc dicta sunt et alia multa, haec autem impossibile, quorum est et corruptibile et incorruptibile. nihil enim est corruptibile secundum accidens. Nam accidens contingit non existere, et corruptibile ex necessitate existentium est quibus inest; aut erit idem et unum corruptibile et incorruptibile, si contingit non existere ipsi corruptibile. Aut substantiam igitur aut in substantia necesse est inesse corruptibile unicuique corruptibilium. Eadem vero ratio et de incorruptibili ; ex necessitate enim existentium ambo sunt. In quantum igitur et secundum quod primum hoc quidem corruptibile hoc autem incorruptibile, habet oppositionem, unde necesse genere esse diversa.
Palam igitur quod non contingit esse species tales quales dicunt quidam; erit enim homo hic quidem corruptibilis hic autem incorruptibilis. Equidem specie eadem dicuntur esse species ipsis quibusdam et non equivoca. Diversa vero genere plus distant quam quae specie.
Quod quidem sapientia circa principia scientia est, palam ex primis in quibus dubitatum est ad dicta ab aliis de principiis.
Dubitabit autem utique quis utrum unam existimare esse oportet sapientiam scientiam aut multas. Si quidem enim unam, una autem est semper contrariorum, principia autem non contraria. Si autem non una, quales oportet ponere has?
Adhuc demonstrativa principia speculari unius aut plurium? si quidem enim unius, quid magis huius quam cuiuscumque? si autem plurium, quales oportet has ponere?
Adhuc utrum omnium substantiarum aut non? Si quidem enim non omnium, qualium difficile assignare. Si autem omnium una, non manifestum quomodo contingit plurium eandem scientiam esse.
Adhuc utrum circa substantias solum aut et circa accidentia demonstratio est? Si enim circa accidentia demonstratio est, circa substantias non est. Si autem altera, quae utraque et utra sapientia? Demonstrativa quidem enim sapientia quae circa accidentia, haec autem circa prima quae substantiarum.
Sed neque circa dictas in phisicis causas quesitam scientiam ponendum. neque enim circa quod cuius gratia, tale enim bonum; hoc autem in operabilibus existit et existentibus in motu, et hoc primum movet (tale enim finis), primum autem movens non est in immobilibus.
Totaliter autem dubitationem habet utrum quidem circa sensibiles substantias est quesita nunc scientia aut non, circa quas autem alteras. Si enim circa alias, aut circa species aut, si sint, circa mathematica. Species quidem enim quod non sunt, palam.
At tamen dubitationem habet, et si esse quis ipsas ponat, propter quid quidem non quemadmodum in mathematicis sic habet et in aliis quorum sunt species. Dico autem quia mathematica quidem intermedia specierum ponunt et sensibilium velut tertia quaedam praeter species et quae hic, tertius autem homo non est neque equus praeter auton et singulares.
Si autem iterum non est ut dicunt, circa qualia ponendum negotiari mathematicum? Non enim utique circa ea quae hic; horum enim nullum est quale mathematice quaerunt scientiarum. Neque etiam circa mathematica quesita nunc est scientia; separabile enim ipsorum nullum. Sed neque sensibilium substantiarum; corruptibiles enim.
Totaliter autem dubitabit utique quis cuius est scientie dubitare de mathematicarum materia. Neque enim phisice, propter circa habentia in ipsis principium motus et quietis naturalis omne esse negotium. Neque etiam intendentis de demonstratione et scientia; circa hoc ipsum genus enim inquisitionem facit. Relinquitur igitur propositam philosophiam de ipsis considerationem facere.
Dubitabit autem utique quis si oportet quaerere quesitam scientiam circa principia vocata ab aliquibus elementa; haec autem omnes inexistentia compositis ponunt. Magis autem utiquae videbitur universalium oportere esse quesitam scientiam. Omnis enim ratio et omnis scientia universalium et non extremorum. Quare erit utique sic primorum generum,
haec autem fient utique ens et unum; haec enim maxime utique existimabuntur continere entia omnia et maxime principia videri quia sunt prima natura. Corruptis enim ipsis cointerimuntur reliqua; omnia enim ens et unum. Secundum quod autem differentias ipsis necesse participare, si ponat quis ipsa genera, differentia autem nulla genere participat, sic non utique videbitur oportere ipsa poni genera neque principia.
Adhuc autem si magis principium quod simplicius eo quod minus tale, ultima autem eorum quae ex genere simpliciora generibus (indivisibilia enim, genera autem in plura et differentia dividuntur), magis utique principium videbuntur esse species generibus. Qua autem cointerimuntur generibus species, genera principiis assimilantur magis; principium enim quod cointerimit. Quae quidem igitur dubitationem habent, haec et talia sunt altera.
Adhuc utrum oportet poni aliquid praeter singularia aut non, sed horum quesita scientia? Sed haec infinita. Quae vero praeter singularia genera aut species sunt, sed neutrius horum quesita nunc scientia; propter quod enim impossibile hoc, dictum est.
Et enim totaliter dubitationem habet utrum oportet aliquam existimare substantiam separabilem praeter sensibiles substantias et eas quae hic aut non, sed haec esse entia et circa haec sapientiam existere. Quaerere quidem enim videmur aliam quandam, et propositum hoc est nobis, dico autem scire si quid separabile secundum se et nulli sensibilium existens.
Adhuc autem si praeter sensibiles substantias est aliqua alia substantia, praeter quales sensibilium oportet ponere hanc esse? Quid enim magis praeter homines aut equos quam aliorum animalium ponet quis ipsam aut et inanimatorum totaliter? Equalesque sensibilibus et corruptibilibus substantiis perpetuas alteras construere extra rationabilia videbitur utique cadere.
Si autem non separabile a corporibus quesitum nunc principium est, quid utique aliud quis ponet magis materia? Haec tamen actu quidem non est, potentia autem est. Magisque utique principium principalius hac videbitur esse species et forma; hoc autem corruptibile. Quare totaliter non est perpetua substantia separabilis et secundum se. Sed inconveniens. Videtur enim et quaeritur fere a gratiosissimis tamquam existens quoddam principium et substantia talis; quomodo enim erit ordo non existente aliquo perpetuo et separabili et manente?
Adhuc autem siquidem est aliqua substantia et principium tale secundum naturam quale nunc quaerimus, et hoc unum omnium et idem perpetuorum et corruptibilium, dubitationem habet propter quid quidem eodem principio existente haec quidem sunt perpetua eorum quae sub principio, haec autem non perpetua; hoc enim inconveniens. Si autem aliud quidem principium est corruptibilium aliud autem perpetuorum, si quidem perpetuum et quod corruptibilium, similiter dubitabimus; propter quid enim non, perpetuo principio existente, et quae sub principio perpetua? Corruptibili autem existente aliud aliquod principium fit huius, et illius alterum, et hoc in infinitum procedit.
Si autem rursum aliquis putata maxime principia immobilia esse, ens et unum, ponat, primo quidem si non hoc aliquid et substantiam utrumque ipsorum significat, quomodo erunt separabilia et per se? Talia autem quaerimus perpetuaque et prima principia. Si vero hoc aliquid et substantiam utrumque ipsorum significat, omnia erunt substantia entia; de omnibus enim ens predicatur, de quibusdam autem et unum. Substantiam autem esse omnia entia falsum.
Adhuc autem primum principium quod unum dicentibus et hoc substantiam, ex uno autem et materia numerum generant primo et hunc substantiam dicunt esse, quomodo contingit quod dicitur verum esse? Dualitatem enim et reliquorum unumquemque numerum compositorum, quomodo unum oportet intelligere? De hoc enim neque dicunt nihil neque facile dicere.
Si vero lineas aut hiis habita (dico autem superficies) prima ponat quis principia, haec autem non sunt substantiae separabiles, decisiones autem et divisiones hae quidem superficierum hae autem corporum, puncta autem linearum, adhuc autem termini eorundem horum; omnia autem haec in aliis existunt et separabile nullum est.
Adhuc quomodo substantiam existimare esse oportet unius et puncti? Substantiae quidem enim omnis generatio est, puncti autem non est; divisio enim punctum.
Exhibet autem dubitationem et omnem quidem scientiam esse universalium et talis, substantiam autem non universalium esse, magis autem hoc aliquid et separabile. Quare si circa principia est scientia, quomodo oportet principium existimare substantiam esse?
Adhuc utrum est aliquid praeter synolon aut non? Dico autem materiam et quod cum hac. Si quidem enim non, quae quidem in materia corruptibilia omnia. Si autem est aliquid, species utique erit et forma. Hoc igitur in quibus est et in quibus non, difficile determinare; in quibusdam enim palam non existens separabilis species, puta domus.
Adhuc utrum principia specie aut numero eadem? Si enim numero, omnia erunt eadem.
Quoniam autem philosophi scientia entis in quantum ens universaliter et non secundum partem, ens autem multipliciter et non secundum unum dicitur modum: si quidem igitur equivoce secundum commune autem nihil, non est sub una scientia; non enim unum genus talium. Si autem secundum aliquid commune, erit utique sub una scientia.
Videtur itaque dicto modo dici quemadmodum medicativum et salubre; et enim horum unumquodque multipliciter. Dicitur autem secundum unumquemque modorum eo quod hoc quidem ad medicativam scientiam reducatur aliqualiter hoc autem ad sanitatem hoc autem aliter, ad idem autem unumquodque. Medicativus enim sermo et cultellus dicitur eo quod hic quidem a medicativa scientia sit hic autem huic utilis. Similiter autem et salubre; hoc quidem enim quia significativum sanitatis hoc autem quia factivum. Idem autem modus et in reliquis. Eodem itaque modo et ens omne dicitur; eo enim quod entis in quantum ens passio aut habitus aut dispositio aut motus aut aliorum aliquid talium sit, dicitur unumquodque ipsorum ens.
Quoniam autem omnis entis ad unum aliquid et commune reductio fit, et contrarietatum unaqueque ad primas differentias et contrarietates reducetur entis, sive pluralitas et unum sive similitudo et dissimilitudo prime entis sint differentiae, sive aliae alique; sint enim hae speculatae.
Differt autem nihil entis reductionem ad ens aut ad unum fieri. Et enim si non idem sed est aliud, convertitur quidem; unum enim ens aliqualiter et ens unum.
Quoniam autem sunt contraria omnia eiusdem et unius scientiae speculari, dicitur autem unumquodque ipsorum secundum privationem, et utique quaedam dubitabit aliquis quomodo dicuntur secundum privationem quorum est intermedium aliquid, quemadmodum iniusti et iusti. Circa omnia itaque talia privationem oportet poni non totius rationis, sed ultime speciei; puta si est iustus secundum habitum quendam obediens legibus, non semper iniustus erit tota privatus ratione, circa persuaderi autem legibus deficiens in aliquo, et secundum hoc privatio inest ipsi. Eodem autem modo et in aliis.
Quemadmodum autem mathematicus circa ea quae ex ablatione theoriam facit, circumtollens enim omnia sensibilia speculatur, puta gravitatem et levitatem et duritiem et contrarium, adhuc autem caliditatem et frigiditatem et alias sensibiles contrarietates, solum autem derelinquit quantum et continuum, horum quidem ad unum horum autem ad duo horum vero ad tria, et passiones horum in quantum quanta sunt et continua et non secundum aliud aliquid speculatur, et horum quidem eas quae ad invicem positiones considerat et hiis existentia, horum autem commensurationes et incommensurationes, horum vero rationes, sed tamen omnium unam et eandem ponimus scientiam geometricam: eodem modo habet et circa ens.
Huic enim accidentia in quantum est ens et contrarietates ipsius in quantum ens non alterius scientie quam philosophiae speculari, naturali quidem enim non in quantum entia, magis autem in quantum motu participant, theoriam utique quis distribuet. Dialetica etiam et sophistica sunt accidentium quidem entibus, non autem in quantum entia neque circa ens ipsum in quantum ens est. Quare relinquitur philosophum, in quantum entis sunt, esse circa dicta speculativum.
Quoniam autem ens omne secundum unum aliquid et commune dicitur multipliciter dictum, et contraria eodem modo (ad primas enim contrarietates et differentias entis reducuntur), talia autem possunt sub una scientia esse, dissoluetur utique quae secundum principia dubitatio dicta. Dico autem in qua dubitatum est quomodo erit multorum et differentium genere una aliqua scientia.
Quoniam autem et mathematicus utitur communibus proprie, et horum principia erit utique speculari primae philosophiae. Quod enim ab equalibus equalibus ablatis quae relinquuntur equalia, commune quidem est in omnibus quantis. Mathematica autem absumens circa aliquam partem convenientis materiae facit theoriam, puta circa lineas aut angulos aut numeros aut reliquorum aliquid quantorum, non in quantum autem entia sed in quantum continuum ipsorum unumquodque ad unum aut duo aut tria. Philosophia autem de hiis quae in parte quidem in quantum horum unicuique aliquid accidit non intendit, circa ens autem in quantum ens talium unumquodque speculatur.
Eodem autem habet modo et circa naturalem scientiam mathematice. Naturalis enim accidentia et principia speculatur entium in quantum mota et non in quantum entia. Primam autem scientiam diximus horum esse secundum quod entia subiecta sunt, sed non alterum aliquid. Propter quod et hanc et mathematicam scientiam partes sapientie esse ponendum.
Est autem quoddam in entibus principium circa quod non est mentiri, contrarium autem necessarium semper facere, dico autem verum dicere: puta quod non contingit idem secundum unum et idem tempus esse et non esse, et alia ipsis opposita hoc modo.
Et de talibus simpliciter quidem non est demonstratio, ad hunc autem est. Non enim est ex credibiliori principio hoc ipso facere sillogismum; oportet autem, siquidem erit simpliciter demonstrare.
Ad dicentem autem oppositas dictiones ostendenti quia falsum, sumendum aliquid tale quod idem quidem erit ei quod est non contingere idem esse et non esse secundum unum et idem tempus, non videbitur autem esse idem; sic enim solum utique demonstrabitur ad dicentem contingere oppositas dictiones verificari de eodem.
Futuros itaque invicem ratione communicare oportet aliquid ipsorum intelligere; non facto autem hoc, quomodo est communicatio hiis ad invicem sermonis? Oportet igitur nominum unumquodque esse notum et significare aliquid et non multa, solum autem unum; si autem plura significet, manifestum facere ad quod fert nomen horum. Dicens itaque esse hoc et non esse, hoc quod totaliter esse dicit non dicit, quare quod significat nomen, hoc non inquit significare; hoc autem impossibile. Quare siquidem significat aliquid esse hoc, contradictionem verificari impossibile de eodem. 
Adhuc autem si quid significat nomen et hoc verificatur, oportet et hoc ex necessitate esse. Quod autem ex necessitate est non contingit tunc non esse; oppositas igitur non contingit dictiones et negationes verificari de eodem.
Adhuc autem si nihil magis dictio quam negatio verificatur, dicens hominem aut non hominem nihil magis verum dicet. Videbitur autem utique non equum esse dicens hominem et magis aut non minus verum dicere quam non hominem. Quare et equum dicens esse eundem verum dicet; oppositas enim similiter erat verum dicere. Accidit igitur eundem hominem esse et equum aut aliorum aliquod animalium. Demonstratio quidem igitur nulla horum est simpliciter, ad ponentem tamen haec demonstratio.
Cito autem utique quis et ipsum Eraclitum hoc interrogans modo cogeret confiteri numquam oppositas dictiones possibile esse de eisdem verificari. Nunc autem non intelligens se ipsum quid quidem dicit, hanc accepit opinionem. Totaliter autem si quod dicitur ab ipso est verum, neque utique ipsum hoc verum erit: dico autem contingere idem secundum unum et idem tempus esse et non esse. Quemadmodum enim et divisis ipsis nihil magis affirmatio quam negatio verificatur, eodem modo, et simul utriusque et simul complexi velut una quadam affirmatione existente, nihil magis negatio quam totum ut in affirmatione positum verum erit.
Adhuc autem si nihil est vere affirmare, et utique hoc ipsum falsum erit: dicere nullam veram affirmationem existere. Si autem est aliquid, soluetur utique quod dicitur ab hiis qui talia instant et penitus auferentibus disputare.
Simile autem dictis est et quod dictum est a Protagora. et enim ille dixit omnium esse rerum mensuram hominem, nihil aliud dicens quam quod videtur unicuique hoc et esse firmiter. Hoc autem facto idem accidit et esse et non esse, et malum et bonum esse, et alia secundum oppositas dictiones dicta, propter multotiens hiis quidem videri hoc esse bonum hiis autem contrarium, mensuram autem esse quod videtur unicuique.
Solvetur autem utique haec dubitatio considerantibus unde venit principium existimationis huius.
Videtur enim quibusdam quidem ex phisiologorum opinione, aliis autem ex non eadem de eisdem omnes cognoscere, sed hiis quidem delectabile hoc videri hiis autem contrarium.
Nihil enim ex non ente fieri, omne autem ex ente, fere omnium est commune dogma eorum qui de natura. Quoniam igitur non album fit ex albo perfecte existente et nequaquam ex non albo, nunc autem factum non album, fiet utique ex non ente non albo quod fit non album; quare ex non ente fiet utique secundum illos, si non extitit non album idem et album. Non difficile autem dissoluere dubitationem hanc. Dictum est enim in phisicis quomodo ex non ente fiunt quae fiunt et quomodo ex ente.
Sed et similiter attendere utrisque opinionibus et fantasiis ad ipsos dubitantium stultum; palam enim quod alteros ipsorum necesse mentiri. Palam autem hoc ex hiis quae fiunt secundum sensum. Numquam enim idem videtur hiis quidem dulce hiis autem contrarium, non corruptis et privatis alteris secundum organum sensus et iudicatorium dictorum saporum. Hoc autem existente tali, alteros quidem existimandum mensuram esse alteros autem non putandum, similiter autem hoc dico et in bono et malo et pulcro et turpi et aliis talibus. Nihil enim differt hoc dignificare quam quae apparent submittentibus sub visu digitum et facientibus ex uno videri duo oportere esse propter apparere tanta, et iterum unum; non moventibus enim visum unum apparet quod unum. 
Totaliter autem inconveniens ex videri presentia permutantia et numquam permanentia in eisdem, ex hoc de veritate iudicium facere. Oportet enim ex semper secundum eadem habentibus et neque unam permutationem facientibus verum venari. Talia autem sunt quae secundum mundum; haec enim non quandoque quidem talia iterum autem alia videntur, eadem autem semper et permutatione nulla participant.
Adhuc autem si motus est, et motum aliquid, movetur autem omne ex aliquo et ad aliquid; oportet igitur quod movetur esse adhuc in illo ex quo movebit, et non esse in ipso, et ad hoc moveri et fieri in hoc, secundum contradictionem autem non verificari secundum ipsos.
Et si secundum quantum continue presentia fluunt et moventur, et quis hoc ponat equidem non verum existens, propter quid secundum quale non manet? Videtur enim non minime quae secundum contradictiones eiusdem predicare ex existimare quantum non manere in corporibus, propter et esse quadricubitum idem et non esse. Substantia autem secundum quale; hoc quidem determinate nature, quantum autem indeterminate.
Adhuc propter quid iubente medico hunc cibum offerre, offerunt? Quid enim magis panis est aut non est? Quare nihil utique aliquid habebit comedere aut non comedere. Nunc autem ut verum dicentes circa ipsum et existente iusso cibo hoc, offerunt hunc; quamvis non oportebat, non permanente firmiter nulla natura in sensibilibus sed semper omnibus motis et fluentibus.
Adhuc si quidem alteramur semper et numquam permanemus iidem, quid mirabile si numquam nobis eadem videntur quemadmodum laborantibus? Et enim hiis propter non similiter disponi secundum habitum et quando sani erant, non similia videntur quae secundum sensus; ipsa tamen nulla propter hoc participantia permutatione sensibilia, impressiones autem alias facientia laborantibus et non eadem. Eodem itaque modo habere et dicta permutatione facta forte necessarium est. Si autem non permutamur sed iidem permanemus entes, erit utique aliquid manens.
Ad habentes quidem igitur dictas dubitationes ex ratione, non facile dissoluere non ponentibus aliquid et horum non adhuc rationem exquirentibus; sic enim omnis ratio et omnis demonstratio fit; nihil enim ponentes interimunt disputare et totaliter rationem. Quare ad tales quidem non est sermo. Ad dubitantes autem ex datis defectibus, facile obuiare et dissoluere facientia dubitationem in ipsis. Palam autem ex dictis.
Quare manifestum ex hiis quod non contingit oppositas dictiones de eodem secundum unum tempus verificari, neque contraria, propter dici secundum privationem omnem contrarietatem. Palam autem hoc ad principium resoluentibus rationes contrariorum. Similiter autem neque intermediorum nullum possibile est predicari de uno et eodem. Albo enim existente subiecto dicentes ipsum esse neque album neque nigrum mentiemur; accidit enim esse album ipsum et non esse; alterum enim complexorum verificabitur de ipso, hoc autem est contradictio albi.
Neque itaque secundum Eraclitum contingit dicentes verum dicere neque secundum Anaxagoram. Si autem non, accidet contraria de eodem predicari. Cum enim in omni dicat omnis esse partem, nihil magis esse dicit dulce quam amarum aut reliquarum quamcumque contrarietatum, siquidem in omni existit non potentia solum sed actu et segregatum.
Similiter autem neque omnes falsas neque veras dictiones possibile esse, et propter alia multa collectarum utique difficultatum propter hanc positionem, et quia falsis quidem existentibus omnibus neque hoc ipsum quis dicens verum dicet, veris autem falsas esse omnes dicens non mentietur. 
Omnis autem scientia quaerit aliqua principia et causas circa unumquodque eorum quae sub ipsa scibilium, puta medicativa et exercitativa et reliquarum unaqueque factivarum et doctrinalium. Unaqueque enim harum circumscribens aliquod genus ipsi circa hoc negotiatur tamquam existens et ens, non in quantum autem ens; sed altera quaedam haec praeter has scientias est scientia.
Dictarum autem scientiarum unaqueque sumens aliqualiter quod quid est in unoquoque genere temptat ostendere reliqua debilius aut certius. Sumunt autem quod quid est hae quidem per sensum hae autem supponentes; propter quod et palam ex tali inductione quod substantiae et eius quod quid est non est demonstratio.
Quoniam autem est quaedam de natura scientia, palam quia et a practica altera et a factiva erit. Factive quidem enim in faciente et non in facto motus principium, et hoc est sive ars aliqua sive aliqua alia potentia. Similiter autem et practice non in agibili, magis autem in agentibus motus. Quae autem phisici circa habentia in ipsis motus principium est. Quod quidem igitur neque activam neque factivam sed speculativam necessarium esse naturalem scientiam, palam ex hiis. In unum enim aliquod horum generum necesse cadere ipsam.
Quoniam autem quod quid est necessarium unicuique aliqualiter scientiarum scire et hoc uti principio, oportet non latere qualiter diffiniendum naturali et qualiter substantiae ratio sumenda, utrum ut simum aut magis ut concauum. Horum enim simi quidem ratio cum materia dicitur ea quae rei, quae autem concavi sine materia. simitas enim in naso fit, propter quod et ratio ipsius cum hoc dicta est; simum enim est nasus concavus. Manifestum igitur quod et carnis et oculi et reliquarum partium cum materia semper rationem reddendum.
Quoniam autem est quaedam scientia entis in quantum ens et separabile, considerandum utrum quidem naturali eandem ponendum esse hanc aut magis alteram. Naturalis quidem igitur circa habentia motus principium in ipsis est; mathematica autem speculativa quidem et circa manentia quaedam haec, sed non separabilia. Circa separabile igitur ens et immobile altera ab hiis ambabus scientiis est aliqua, siquidem existit aliqua substantia talis, dico autem separabilis et immobilis, quod quidem temptabimus ostendere. Et siquidem est aliqua talis natura in entibus, hic utique erit alicubi et quod divinum, et haec utique erit primum et principalissimum principium. Palam igitur quod tria genera speculativarum scientiarum sunt: naturalis, mathematica, theologica.
Optimum quidem igitur speculativarum genus, harum autem ipsarum ultima dicta; circa honorabilissimum enim est entium. Melior autem et deterior unaqueque dicitur secundum proprium scibile.
Dubitabit autem utique quis utrum entis in quantum ens scientiam universalem oportet poni aut non. Mathematicarum quidem enim unaqueque circa unum aliquod genus determinatum est, quae autem universalis communiter de omnibus. Si quidem igitur naturales substantiae prime entium sunt, et naturalis utique prima scientiarum erit. Si autem est altera natura et substantia separabilis et immobilis, alteram necesse et scientiam ipsius esse et priorem naturali et universalem eo quod priorem.
Quoniam autem simpliciter ens secundum plures dicitur modos, quorum unus est qui secundum accidens dicitur, considerandum primo de sic ente.
Quod quidem igitur nulla traditarum scientiarum negotiatur circa accidens, palam; neque enim edificativa considerat quod accidet utentibus domo, puta si triste aut contrarie habitabunt, neque textiva neque coriativa neque coquinaria. Quod autem secundum ipsam proprium unaqueque harum considerat scientiarum solum, hoc autem est proprius finis.
Neque in quantum musicum et gramaticum, neque existentem musicum quia factus gramaticus simul erit ambo prius non ens, quod autem non semper ens est factum est hoc, quare simul musicus factus est et gramaticus: hoc autem nulla quaerit confesse existentium scientiarum nisi sophistica; circa accidens enim haec sola negotiatur, propter quod Plato non male dixit dicens sophistam circa non ens versari. 
Quod autem neque contingens est esse accidentis scientiam, manifestum erit temptantibus scire quid est accidens. Omne itaque dicimus esse hoc quidem semper et ex necessitate (necessitate autem non secundum violentiam dicta sed secundum quod utimur in hiis quae secundum demonstrationes), hoc autem ut in plus, hoc vero neque ut in plus neque semper et ex necessitate sed ut contingit, puta sub cane fiet utique frigus, sed hoc neque ut semper et ex necessitate neque in plus fit, accidet tamen aliquando utique. Est itaque accidens quod fit quidem, non semper autem neque ex necessitate neque ut in plus. Quid quidem igitur est accidens, dictum est. Quia autem non est scientia talis, palam. Scientia quidem enim omnis semper entis aut ut in plus, accidens autem in neutro horum est.
Quod autem secundum accidens entis non sunt causae et principia talia qualia quidem secundum se entis, palam; erunt enim omnia ex necessitate. Si enim hoc quidem est huius entis hoc autem huius, hoc autem non ut contingit sed ex necessitate, ex necessitate erit et cuius hoc erat causa usque ad ultimum dictum causatum; hoc autem erat secundum accidens. Quare ex necessitate omnia erunt; et quod utcumque contingit et accidere et fieri et non: omnino ex generatis aufertur. Et si non existens sed quae fit causa supponatur, eadem accident; omne enim ex necessitate fiet. Si enim cras eclipsis fiet si hoc fuerit, hoc autem si alterum aliquid, et hoc si aliud; et hoc itaque modo a finito tempore eo quod a nunc usque cras ablato tempore veniet quandoque ad existens. Quare siquidem hoc est, omnia ex necessitate quae post hoc fient, ut omnia ex necessitate fiant.
Quod autem ut vere ens et secundum accidens: hoc quidem est in complexione mentis et passio in hac, propter quod circa sic quidem ens non quaeruntur principia, circa autem quod extra ens et separabile; hoc autem non necessarium sed infinitum, dico autem quod secundum accidens, talis autem inordinatae et infinitae causae.
Quod autem gratia huius in hiis quae a natura fiunt et a mente est. Fortuna autem est quando aliquid horum fuerit secundum accidens. Sicut enim et ens est hoc quidem secundum se hoc autem secundum accidens, sic et causa. Fortuna autem causa secundum accidens in factis secundum electionem eorum quae gratia huius.
Propter quod circa eadem fortuna et mens; electio enim non sine mente.
Causae autem infinitae a quibus utique fiet quod a fortuna; propter quod incerta humane cogitationi et causa secundum accidens, simpliciter autem nullius.
bona autem fortuna et mala cum bonum aut maium euenerit; eutichia autem et infortunium circa magnitudinem horum.
Quoniam autem nullum secundum accidens prius hiis quae secundum se, neque igitur causa. Si igitur fortuna aut casus causa celi, prius intellectus causa et natura.
Est autem hoc quidem actu solum hoc autem potentia hoc autem potentia et actu, hoc quidem ens hoc autem quantum hoc autem reliquorum. Non est autem aliquid motus praeter res; permutatur enim semper secundum entis cathegorias, commune autem in hiis nullum est quod neque in una cathegoria. Unumquodque autem dupliciter existit omnibus, ut puta quod hoc: istud quidem forma ipsius hoc autem privatio; et secundum quale hoc quidem album hoc autem nigrum, et secundum quantum hoc quidem perfectum hoc autem imperfectum, et secundum lationem hoc quidem sursum hoc autem deorsum, aut leue hoc autem grave. Quare motus et permutationis tot species quot entis.
Diviso autem secundum unumquodque genus hoc quidem potentia hoc autem actu, eius quod potentia in quantum tale est actum dico motum.
Quod autem vera dicimus, hinc palam. cum enim edificabile in quantum tale ipsum dicimus esse actu in quantum edificatur, et est hoc edificatio. Similiter doctrinatio, curatio, ambulatio, saltatio, orbatio, ingrossatio. Accidit autem moveri cum fuerit actu eadem, et neque prius neque posterius; iam potentia entis, cum actu ens operetur, non in quantum ipsum sed in quantum mobile, motus est. Dico autem ‘in quantum’ sic: est enim es potentia statua; sed tamen non eris actus in quantum es motus est.
Non enim idem eri esse et potentie alicui. Quoniam si idem erat simpliciter secundum rationem, erat utique eris actus motus quidam. Non est autem idem. Palam autem in contrariis; posse quidem enim sanari et posse laborare non idem (et enim si, sanari et laborare idem esset), subiectum autem et sanum et languens, sive humiditas sive sanguis, idem et unum. Quoniam autem non idem, quemadmodum neque color idem et visibile, possibilis in quantum possibile actus motus est.
Quod quidem enim est hic, et quod accidit tunc moveri quando fuerit actu hic, et neque prius neque posterius, palam. Contingit enim unumquodque aliquando quidem actu esse aliquando autem non, puta edificabile in quantum edificabile; et edificabilis actus in quantum edificabile edificatio est. Aut enim hoc domus est, aut edificatio actus. Sed cum domus fuerit, non adhuc edificabile erit, edificatur autem edificabile. Necesse igitur edificationem actum esse, edificatio autem motus quidam. Eadem autem ratio et in aliis motibus.
Quod autem bene dictum est, palam ex quibus alii dicunt de ipso, et ex eo quod non facile est diffinire aliter ipsum. Neque enim in alio aliquis genere poterit utique ponere ipsum.
Palam autem ex quibus dicunt. Hii quidem alteritatem et inequalitatem et non ens,
quorum nullum necesse moveri; sed neque permutatio neque in haec neque ex hiis magis quam ex oppositis.
Causa autem in haec ponendi quia infinitum aliquid videtur esse motus, alterius autem coelementationis principia quia privativa sunt indeterminata; neque enim hoc neque tale nullum ipsorum neque reliquorum predicamentorum.
Cur autem videatur indeterminatus esse motus, causa quia neque in potentiam entium neque in actum est ponere ipsum. Neque enim possibile quantum esse movetur ex necessitate, neque quod actu quantum; motusque actus quidem esse videtur aliquis, imperfectus autem. Causa autem quia imperfectum quod possibile cuius est actus. Et propter hoc difficile ipsum sumere quid est; aut enim in privationem necesse poni aut in potentiam aut in actum simplicem, horum autem nullum videtur contingens. Quare relinquitur quod dictum est esse, et actum et non actum dictum, videre quidem difficilem contingentem autem esse.
Et quod est motus in mobili, palam; actus enim est huius a motivo, et motivi actus non alius est.
Oportet quidem enim esse actum amborum.
Motivum quidem enim est in posse,
sed est activum mobilis. Quare similiter unus amborum actus, movens autem in operari;
quemadmodum eadem distantia unum ad duo et duo ad unum, et ascendentes et descendentes; sed esse non unum. Similiter autem et in movente et moto.
Infinitum autem aut quod impossibile pertransire eo quod non sit natum pertransiri, quemadmodum vox invisibilis, aut pertransitionem habens imperfectam aut quod vix, aut quod natum est habere non habet pertransitionem aut terminum;
adhuc appositione aut ablatione aut ambo.
Separabile quidem itaque ipsum aliquid ens non possibile esse. Si enim neque magnitudo est neque multitudo, substantia autem ipsum infinitum et non accidens, indivisibile erit; quod enim divisibile aut magnitudo aut multitudo. Si autem indivisibile, non infinitum, nisi sicut vox inuisibilis; sed non sic dicunt neque nos quaerimus, sed tamquam impertransibile.
Adhuc quomodo contingit per se esse infinitum, si non et numerus et magnitudo, quorum passio infinitum?
Adhuc si secundum accidens, non utique erit elementum entium in quantum infinitum, quemadmodum neque inuisibile loquele, quamvis vox inuisibilis. Et quod non est actu esse infinitum, palam; erit enim quaecumque ipsius infinita pars accepta. Infinito enim esse et infinitum idem, siquidem substantia infinitum et non de subiecto. quare aut indivisibile, aut in infinita divisibile, si partibile. Multa autem esse idem impossibile infinita; quemadmodum enim pars aer aeris, sic infinitum infiniti, si est substantia et principium. Impartibile igitur et indivisibile. Sed impossibile actu ens infinitum; quantum enim esse necesse. Secundum accidens igitur existit. Sed si sic, dictum est quod non contingit esse principium, sed illud cui accidit, aerem aut parem. Haec quidem igitur inquisitio universalis.
Quod autem in sensibilibus non est, hinc palam. Si enim corporis ratio ‘superficiebus determinatum non erit utique infinitum corpus neque sensibile neque intellectuale,
neque numerus ut separatus et infinitus, numerabile enim numerus aut habens numerum.
Naturaliter autem ex hiis palam. Neque enim compositum possibile esse neque simplex. Compositum quidem enim non erit corpus, si finita sunt multitudine elementa. Oportet enim equari contraria et non esse unum ipsorum infinitum; si enim cuicumque deficit alterius corporis virtus, corrumpetur ab infinito finitum. Unumquodque autem infinitum esse impossibile. Corpus enim quod omnino habet distentionem, infinitum autem quod infinite distat; quare infinitum corpus omnino erit infinitum.
Neque unum autem simplex contingit infinitum esse corpus, neque ut dicunt quidam praeter elementa ex quo generant haec (non enim est tale corpus praeter elementa; omne enim ex quo est et dissolvitur in hoc, non videtur autem hoc circa simplicia corpora), neque ignis neque aliud aliquod elementorum nullum. Sine enim eo quod est infinitum esse aliquid ipsorum, impossibile omne, et si sit finitum, aut esse aut fieri unum aliquod ipsorum, quemadmodum Eraclitus ait omnia fieri aliquando ignem. Eadem autem ratio et in uno quod faciunt praeter elementa phisici; omne enim permutat ex contrario, puta ex calido in frigidum.
Adhuc sensibile corpus alicubi, et idem locus totius et partis, puta terre.
Quare si quidem eiusdem speciei, immobile erit aut semper feretur; hoc autem impossibile. Quid enim magis deorsum quam sursum aut ubicumque? Puta si bolus fuerit, ubi hic movebitur aut manebit? Locus enim ipsius connaturalis corporis infinitus. Optinebit igitur totum locum. Et quomodo? Quae igitur mansio et motus? Aut ubique manet, non movebitur igitur, aut ubique, non igitur stabit.
Si autem dissimile totum, dissimilia et loca, et primo quidem non unum corpus omnis nisi tactu. Deinde aut finita haec erunt aut infinita specie. Finita quidem igitur non possibile; erunt enim haec quidem infinita haec autem non, si omne infinitum, puta ignis aut aqua; corruptio autem quod tale contrariis. Si autem infinita et simplicia, et loca infinita et erunt infinita elementa. Si autem hoc impossibile et loca finita, et omne necesse finitum esse.
Totaliter autem impossibile infinitum esse corpus et locum corporibus, si omne corpus sensibile aut gravitatem aut levitatem habet; aut enim ad medium aut sursum feretur. Impossibile autem infinitum, aut omne aut dimidium, quodcumque passum esse. Quomodo enim divides, aut qualiter infiniti erit hoc quidem deorsum hoc autem sursum, aut extremum et medium?
Adhuc omne sensibile corpus in loco, loci autem species sex, impossibile autem in infinito corpore haec esse.
Totaliter autem si impossibile locum infinitum esse, et corpus impossibile. Quod enim in loco alicubi, hoc autem significat aut sursum aut deorsum aut reliquorum aliquod, horum autem unumquodque terminus aliquis.
Infinitum autem non idem in magnitudine et motu et tempore, ut una quaedam natura, sed quod posterius dicitur secundum prius, puta motus secundum magnitudinem in qua movetur aut alteratur aut augetur, tempus autem propter motum.
Permutatur autem quod permutatur hoc quidem secundum accidens, ut musicum ambulare, hoc autem eo quod huius aliquid permutatur simpliciter dicitur permutari, puta quaecumque secundum partes; sanatur enim corpus, quia oculus. Est autem aliquid et quod ipsum primum movetur, et hoc est per se mobile.
Est autem aliquid et in movente eodem modo; movet enim secundum accidens, hoc quidem secundum partem, hoc autem per se.
Est autem aliquid movens primum; est autem aliquid quod movetur. Adhuc in quo tempore et ex quo et in quod. Species autem et passiones et locus, in quae moventur mota quae mobilia sunt, puta scientia et caliditas; est autem non caliditas motus sed calefactio.
Quae autem non secundum accidens permutatio non in omnibus existit, sed in contrariis et intermediis et in contradictione; huius autem fides ex inductione. Permutatur autem quod permutatur aut ex subiecto in subiectum, aut ex non subiecto in non subiectum, aut ex subiecto in non subiectum, aut ex non subiecto in subiectum. Dico autem subiectum quod affirmatione monstramus. Quare necesse tres esse permutationes; quae enim ex non subiecto in non subiectum non est permutatio; neque enim contraria neque contradictio est, quia non oppositio.
Quae quidem igitur ex non subiecto in subiectum secundum contradictionem generatio est, quae quidem simpliciter simplex, quae autem quaedam alicuius. Quae autem ex subiecto in non subiectum corruptio, quae quidem simpliciter simplex, quae autem alicuius quaedam.
Si itaque non ens dicitur multipliciter, et neque quod secundum compositionem aut divisionem contingit moveri neque quod secundum potentiam, quod simpliciter enti oppositum (quod enim non album aut non bonum tamen contingit moveri secundum accidens; erit enim utique homo quod non album; quod autem simpliciter non hoc nequaquam): impossibile non ens moveri. Si autem hoc, et generationem motum esse; generatur enim non ens. Si enim et quam maxime secundum accidens generatur, sed tamen verum dicere quod existit non ens de generato simpliciter. Similiter autem et quiescere. Haec itaque accidunt difficilia. Et si omne quod movetur in loco, non ens autem non est in loco; erit enim utique alicubi. Neque itaque corruptio motus; contrarium enim motui motus aut quies, corruptio autem generationi.
Quoniam autem omnis motus permutatio quaedam, permutationes autem tres dicte, harum autem quae secundum generationem et corruptionem non motus, hae autem sunt quae secundum contradictionem, necesse eam quae ex subiecto in subiectum motum esse solam. Subiecta autem aut contraria aut intermedia; et enim privatio ponatur contrarium, et monstratur affirmatione, puta nudum et edentulum et nigrum.
Si igitur predicamenta divisa sunt substantia, qualitate, ioco, facere aut pati, ad aliquid, quanto, necesse tres esse motus: qualis, quanti, loci.
Secundum substantiam autem non, propter nullum esse substantiae contrarium.
Neque ad aliquid; est enim altero nihil permutato verificari alterum nihil permutatum. Quare secundum accidens motus ipsorum.
Neque facientis et patientis aut moventis et moti, quia non est motus motus neque generationis generatio, neque totaliter permutatio permutationis. Dupliciter enim contingit motus esse motum. Aut ut subiecti, velut homo movetur quia ex albo in nigrum permutatur, quare sic et motus aut calefit aut infrigidatur aut locum permutat aut augetur. Hoc autem impossibile; non enim subiectorum aliquid permutatio. Aut eo quod alterum aliquod subiectum ex permutatione permutetur in aliam speciem, velut homo ex langore in sanitatem. Sed neque hoc possibile nisi secundum accidens. Omnis enim motus ex alio in aliud est permutatio; et generatio et corruptio eodem modo, verumptamen quae quidem ex oppositis sic aut sic non motus. Simul igitur permutat ex sanitate in egritudinem, et ex hac ipsa permutatione in aliam. Palam autem quia si languerit permutatus erit in qualiacumque; contingit enim quiescere. Et adhuc in non contingentem semper, et illa ex aliquo in aliquid aliud erit. quare opposita, sanatio. Sed per accidere, velut ex reminiscentia in oblivionem permutatur quia cui existit illud permutatur, quandoque quidem in scientiam, quandoque autem in sanitatem.
Adhuc in infinitum ibit, si erit permutationis permutatio et generationis generatio. Necesse igitur et priorem, si posterior; puta si simplex generatio fiebat aliquando, et quod fit fiebat; quare nondum erat quod fiebat simpliciter, sed aliquid fiens simpliciter aut factum. Si itaque et hoc fiebat aliquando, quare nondum erat tunc genitum. Quoniam autem infinitorum non est primum, non erit primum, quare neque habitum. Neque fieri igitur neque moveri possibile est neque permutari nullum.
Adhuc eiusdem motus contrarius et quies et generatio et corruptio. Quare quod fit, cum fiat fiens, tunc corrumpitur; neque enim confestim factum neque posterius; esse enim oportet quod corrumpitur.
Adhuc oportet materiam subesse ei quod fit et permutato. Quae igitur erit? Quemadmodum alterabile corpus aut anima aliquid, sic aliquid quod fit motus et generatio, et aliquid in quod moventur. Oportet enim esse aliquid eum qui huius ex hoc in hoc motum, non motum. Qualiter igitur? neque enim erit disciplina disciplinationis, quare neque generatio generationis.
Quoniam autem neque substantiae neque eius quod ad aliquid neque eius quod facere et pati, relinquitur secundum quale et quantum et ubi motum esse; horum enim unicuique contrarietas est. Dico autem quale non quod in substantia (et enim differentia quale), sed quod passivum, secundum quod dicitur pati aut impassibile esse.
Immobile autem et quod totaliter impossibile moveri, et quod vix in tempore multo tarde incipiens, et quod natum quidem moveri non potens autem quando natum est et ubi et ut; quod voco quiescere immobilium solum. Contrarium enim quies motui; quare privatio utique erit susceptivi. 
Simul secundum locum quaecumque in uno loco primo, et seorsum quaecumque in alio. Tangi autem quorum ultima simul. Intermedium autem in quod natum est prius pervenire quod permutatur quam in quod ultimum permutatur secundum naturam continve permutans. Contrarium secundum locum quod secundum rectam plurimum distans. Consequenter autem quo post principium ente, positione aut specie aut aliter qualiter determinato, nihil intermedium est eorum quae in eodem genere et cuius consequenter est, ut lineae lineae aut unitates unitatis aut domus domus; aliud autem nihil prohibet intermedium esse. Quod enim consequenter alicuius consequenter et posterius aliquid; non enim unum consequenter duorum neque noua luna secunde. Habitum autem quodcumque consequenter ens tangit. Quoniam autem omnis permutatio in oppositis, haec autem contraria et contradictio, contradictionis autem nullum intermedium, palam quod in contrariis intermedium. Continuum autem quod quidem habitum aliquid. Dico autem continuum cum idem fuerit et unum utriusque terminus quibus tangunt et continentur.
Quare palam quod continuum in hiis ex quibus unum aliquid natum est fieri secundum contactum. Et quia primum quod consequenter, palam. Quod enim consequenter non tangit, hoc autem consequenter; et si continuum, tangit, si autem tangit, nondum continuum; in quibus autem non est tactus, non est connascentia in hiis. Quare non est punctum unitati idem; hiis quidem enim inest tangi, hiis autem non, sed ad consequenter; et horum quidem intermedium aliquid, horum autem non.
De substantia quidem theoria est; nam substantiarum principia et cause quaeruntur.
Et enim si ut totum quoddam omne, substantia est prima pars; et si eo quod consequenter, et ita primum substantia, deinde qualitas aut quantitas.
Simul [Similiter] autem nec entia ut est simpliciter dicere haec, sed qualitates et motus, qua et non album et non rectum; dicimus enim esse et haec, ut puta est non album.
Amplius nihil aliorum separabile.
Testantur autem et antiqui opere; nam substantiae quaerebant principia et elementa et causas. qui quidem nunc universalia substantias magis ponunt; nam genera universalia, quae dicunt principia et substantias esse magis propter logice inquirere. Qui vero antiquitus particularia, ut ignem et terram, sed non commune, corpus.
Substantiae vero tres sunt, una quidem sensibilis, cuius alia quidem sempiterna alia corruptibilis, quam omnes confitentur, ut plante et animalia. Sempiterna autem, cuius elementa necesse est accipere, sive unum sive multa. Alia vero immobilis. Hanc dicunt quidam separabilem esse, hii quidem in duo dividentes, alii in unam naturam species ponentes et mathematica, alii horum mathematica solum. Ille quidem naturalis (cum motu enim), et haec alterius, si nullum ipsis principium commune est.
Sensibilis vero substantia mutabilis. Si autem mutatio est ex oppositis aut mediis, oppositis autem non omnibus (non album enim vox), sed ex contrario, necesse subesse quid mutabile in contrarietatem; non enim contraria transmutantur.
Amplius hoc quidem manet, aliud vero contrarium non manet; est igitur aliquid tertium praeter contraria: materia.
Si itaque transmutationes sunt quatuor, aut secundum quid aut secundum qualitatem aut secundum quantitatem aut ubi, et generatio quidem simplex et corruptio secundum hoc, et augmentum et detrimentum quae secundum quantitatem , alteratio autem quae secundum passionem, latio autem quae secundum locum, in contrarietates utique erunt eas quae secundum unumquodque transmutationes. Necesse itaque transmutari materiam potentem ambo.
Quoniam autem duplex est ens, transmutatur omne ex potentia ente in actu ens, ut puta ex albo potentia in actu album; similiter autem in augmento et detrimento. Quare non solum secundum accidens contingit fieri ex non ente, sed et ex ente fiunt omnia, potentia quidem ente, ex non ente vero actu.
Et hoc est Anaxagorae unum; dignius est enim quam “ simul omnia” — Et empedoclis mixtura et anaximandri et ut Democritus ait — “ nobis erant omnia potentia, actu vero minime”. Quare materiam utique erant tangentes.
Omnia vero materiam habent quaecumque transmutantur, sed aliam; et sempiternorum quaecumque non generabilia mobilia autem latione, verum non generabilem habent, sed unde quo.
Dubitabit autem utique aliquis ex quali non ente est generatio; tripliciter enim non ens. Si itaque aliquid est potentia, at tamen non ex quocumque sed alterum ex altero. Neque sufficiens quia simul res omnes; differunt enim materia, quoniam quare infinita facta sunt sed non unum? Intellectus enim unus; quare si et materia una, illud factum est actu cuius materia erat potentia.
Tres vero sunt causae et tria principia: duo quidem contrarietas, cuius hoc quidem ratio et species illud vero privatio, tertium autem materia. 
Postea quia nec fit materia nec species, dico autem ultima. Omne namque transmutat aliquid et ab aliquo et in quid. A quo quidem, primo movente; cuius vero, materia; in quod vero, species. In infinitum ergo sunt, si non solum es fit rotundum sed et ipsum rotundum aut es; necesse est itaque stare.
Postea quia queque ex univoco fit substantia; nam et quae sunt natura substantia et alia. Aut enim arte aut natura foint aut fortuna aut casu. Ars igitur principium est in alio, natura autem principium in ipso (homo namque hominem generat), relique vero cause horum privationes.
Substantiae autem tres sunt, materia quidem hoc aliquid substantia in apparere; nam quaecumque tactu et non connascentia, materia et subiectum. Natura vero hoc aliquid in quam et habitus quidam . Amplius tertia quae est ex hiis singularis, ut Socrates et Callias.
Igitur in quibusdam hoc non est praeter compositam substantiam, ut domus species, si non ars; nec est generatio et corruptio horum, sed alio modo sunt et non sunt domus quae sine materia et sanitas et omne quod secundum artem. Sed siquidem, in eis quae sunt natura. Quapropter non male Plato ait quia species sunt quaecumque natura, siquidem sunt species aliae horum, ut ignis, caro, caput; omnia enim materia sunt, et eius quae maxime substantiae ultima.
Moventes quidem igitur cause velut prius facte existentes, quae autem ut ratio simul. Quando enim sanatur homo, tunc et sanitas est, et figura eree spere simul et erea spera. Si autem et posterius aliquid manet, perscrutandum est. In quibusdam enim nihil prohibet, ut si anima tale, non omnis sed intellectus; omnem namque impossibile forsan.
Palam itaque quia non oportet propter haec esse ydeas; homo enim hominem generat, qui singularis aliquem. Similiter autem et in artibus; medicinalis enim ars ratio sanitatis est.
Causae autem et principia alia aliorum est ut, est autem ut, si quis dicat universaliter et secundum proportionem, eadem omnium.
Dubitabit autem utique aliquis utrum altera aut eadem sint principia et elementa substantiarum et eorum quae sunt ad aliquid, et cuiuslibet cathegoriarum similiter.
Sed inconveniens si eadem omnium; ex eisdem enim erunt quae ad aliquid et substantia. Quid igitur hoc erit? Nam extra substantiam et alia predicamenta nihil est commune; prius autem est elementum quam quorum est elementum. At vero neque substantia elementum est eorum quae ad aliquid, nec horum aliquid substantiae.
Amplius quomodo contingit esse omnium elementa eadem? Nullum enim possibile esse elementorum cum ex elementis composito idem, ut ei quod est BA B aut A ; nec etiam intellectualium elementorum, ut unum aut ens, insunt enim ea singulis compositorum. Nihil igitur erit eorum nec substantia nec ad aliquid; sed necessarium. Non sunt igitur omnium eadem elementa.
Aut ut dicimus, est quidem ut est, est vero ut non; puta forsan sensibilium corporum ut quidem species calidum et alio modo frigidum privatio, materia vero quod potentia haec primum secundum se. Substantia vero et haec et quae ex hiis, quorum sunt principia haec, aut si quid ex calido et frigido fit unum, ut caro aut os; alterum enim necesse ab illis esse quod factum est. Horum igitur eadem elementa et principia; aliorum vero alia. Omnium autem ita quidem dicere non est, sed proportionabiliter, quemadmodum si quis dicat quia principia sunt tria: species et privatio et materia. Sed horum unumquodque alterum circa genus unumquodque est, ut in colore album, nigrum, superficies; lumen, tenebre, aer, ex hiis autem dies et nox.
Quoniam autem non solum quae insunt cause, sed et eorum quae extra, ut puta movens, palam quia alterum principium et elementum, cause vero ambo, et in haec dividitur principium; quod autem ut movens aut sistens principium est quoddam. quare elementa secundum analogiam tria, cause autem et principia quatuor; aliud vero in alio, et prima causa quasi movens aliud alii. Sanitas, infirmitas, corpus; movens medicativa. Species, inordinatio talis, lateres; movens edificatoria. Et in ea dividitur principium.
Quoniam autem movens in phisicis quidem homo, in hiis autem quae a mente species aut contrarium, modo quodam tres utique erunt cause, sic autem quatuor. Nam sanitas aliqualiter medicinalis, et domus species edificatoria, et homo hominem generat.
Adhuc praeter haec ut primum omnium movens omnia.
Quoniam autem sunt haec quidem separabilia haec autem inseparabilia, substantiae ille . Et propter hoc omnium cause haec, quia sine substantiis non sunt passiones et motus.
Deinde erunt haec anima forsan et corpus, aut intellectus et appetitus et corpus.
Amplius autem alio modo proportionaliter principia eadem, ut actus et potentia; sed et haec aliaque aliis et aliter. In quibusdam quidem enim idem quandoque actu est quandoque potentia, ut vinum aut caro aut homo. Cadunt autem et haec in dictas causas. Actus quidem enim species, si sit separabilis, et quod ex ambobus, privatio vero, ut puta tenebre aut laborans; potentia autem materia; hoc enim est quod potest fieri ambo. Aliter autem actu et potestate differunt quorum non est eadem materia, quorum non est eadem species sed altera. Quemadmodum hominis causa elementa, ignis et terra ut materia et species propria; et si quid aliud extra ut pater; et praeter haec sol et obliquus circulus, neque materia entia neque species neque privatio neque conforme sed moventia.
Adhuc autem videre oportet quia haec quidem universaliter est dicere, haec autem non. Omnium etiam prima principia quod actu primum hoc et aliud quod potentia. Illa quidem igitur quae universalia non sunt; principium enim singularium singulare. Homo quidem enim hominis universaliter, sed non est nullus, verum Pileus Achillis, tui vero pater, et hoc b huius ba, totaliter vero b simpliciter ba. Deinde iam quae substantiarum; aliae autem aliorum cause et elementa, sicut dictum est, eorum quae non in eodem genere, colorum et sonorum, substantiarum, quantitatis, praeterquam proportionaliter; et eorum quae sunt in eadem specie diversa, non specie sed quia singularium aliud, tua materia et species et movens et mea, universali autem ratione eadem .
Quaerere vero quae principia aut elementa substantiarum et ad aliquid et qualitatum, utrum eadem aut diversa, palam quia multipliciter dictorum sunt uniuscuiusque. Divisorum vero non eadem sed altera, praeterquam sic et omnium. Sic quidem eadem aut eo quod proportionaliter, quia materia, species, privatio, movens; et sic substantiarum cause ut cause omnium, quia destruuntur destructis. Amplius quod primum entelechia. Sic autem altera prima : quaecumque contraria quae nec ut genera dicuntur nec multipliciter dicuntur; et adhuc materie. Quae quidem igitur principia sensibilium et quot, et quomodo eadem et quomodo altera, dictum est.
Quoniam autem tres erant substantiae, due quidem quae phisice et una quae immobilis, de hac dicendum quia necesse esse sempiternam aliquam substantiam immobilem. Nam substantiae prime entium, et si omnes corruptibiles, omnia corruptibilia. Sed impossibile motum aut fieri aut corrumpi (semper enim erat), nec tempus. Nec enim possibile prius et posterius esse, cum non sit tempus. Et motus ergo sic est continuus ut tempus; aut enim idem aut motus est aliqua passio. Motus autem non est continuus nisi qui secundum locum, et huius qui circulo.
At vero si erit motivum aut effectivum, non operans autem aliquid, non erit motus; contingit enim potentiam habens non agere. Nihil ergo prodest, nec si substantias faciamus sempiternas, quemadmodum qui species, si non aliqua potens inerit principium transmutari. Non igitur neque ipsa sufficiens , nec alia substantia praeter species; nam si non egerit, non erit motus.
Adhuc neque si aget, substantia autem ipsius potentia; non enim erit motus eternus; contingit enim quod potentia est non esse. Oportet igitur esse principium tale cuius substantia actus.
Amplius igitur tales oportet esse substantias sine materia; sempiternas enim esse oportet, si et aliud aliquid sempiternum; actu igitur.
Quamvis dubitatio; videtur enim agens quidem omne posse, potens vero non omne agere, quare prius esse potentiam.
At vero si hoc, nihil erit entium; contingit enim posse quidem esse nondum vero esse. Et etiam si ut dicunt theologi qui ex nocte generant, aut ut phisici “ erant simul res omnes” dicunt, idem impossibile. Quomodo enim movebuntur, si non fuerit actu aliqua causa? Non enim materia ipsa se ipsam movebit, sed tectonica, nec menstrua nec terra, sed semina et genitura .
Propter quod faciunt quidam semper actum, ut Leucippus et Plato; semper enim dicunt esse motum. Sed quare et quem non dicunt, nec sic nec causam. Nihil enim ut contingit movetur, sed oportet aliquid semper existere, quemadmodum nunc natura quidem sic, vi vero aut ab intellectu aut alio sic. Deinde qualis prior? Differt enim inaptabile quantum . At vero neque Platoni possibile dicere quod existimat aliquando principium esse, quod ipsum se ipsum movens; posterius enim et simul cum celo anima, ut ait.
Potentiam quidem igitur existimare priorem actu est quidem ut bene, est autem ut non; dictum est autem quomodo.
Quod autem actus prius, testatur Anaxagoras (intellectus enim actus), et Empedocles amicitiam et litem, et semper dicentes motum esse, ut Leucippus.
Quare non fuit infinito tempore chaos aut nox, sed eadem semper aut periodo aut aliter, si prius est actus potentia.
Si itaque idem semper periodo, oportet aliquid semper manere similiter agens. Si autem debeat fore generatio et corruptio, aliud oportet agens esse aliter et aliter. Necesse igitur sic quidem secundum se agere, sic vero secundum aliud; aut ergo secundum alterum aut secundum primum. Necesse itaque secundum hoc; iterum enim illud ipsique causa et illi. Rdignius ergo primum; et enim causa erat illud ipsius semper similiter; et ipsius aliter alterum, eius autem quod est semper aliter rpalam quod ambo. Ergo si sic se habent motus, quid ergo alia oportet quaerere principia?
Quoniam autem ita contingit, et si non sic, ex nocte erit et “ simul omnium” et ex non ente, soluentur utique haec. Et est aliquid semper motum motu incessabili, hic autem qui circulo; et hoc non ratione solum sed opere palam. Quare sempiternum utique erit primum coelum.
Est igitur aliquid et quod movet . Quoniam autem quod movetur et movens et medium, igitur est aliquid quod non motum movet, sempiternum et substantia et actus ens.
Movet autem sic appetibile et intelligibile; movent non mota. Horum autem prima eadem. Concupiscibile quidem enim ipsum apparens bonum, voluntabile autem primum ipsum existens bonum. Appetimus autem quia videtur magis quam videtur quia appetimus; principium enim est intelligentia. Intellectus autem ab intelligibili movetur,
intelligibilis autem altera coelementatio secundum se; et huius substantia prima, et huius quae simplex et secundum actum. Est autem unum et simplex non idem; unum enim metrum significat, simplex autem qualiter habens ipsum.
At vero et quod bonum et quod propter ipsum eligibile in eadem coelementatione; et est optimum semper aut proportionale quod primum. Quia autem est quod cuius gratia in immobilibus, divisio ostendit. Est enim alicui quod cuius gratia, quorum hoc quidem est, illud vero non est.
Movet autem ut amatum, moto vero alia movet. Si quidem igitur aliquid movetur, contingit aliter habere. Quare latio quae prima et actus est; secundum quod movetur hac autem contingit aliter habere, secundum locum, et si non secundum substantiam. Quoniam autem est aliquid movens ipsum immobile ens, actu ens, hoc non contingit aliter se habere nullatenus. Latio enim prima mutationum, huius autem quae circulo; hac autem hoc movet. Ex necessitate igitur est ens; et necessitas bene et sic principium. Nam necessarium totiens : hoc quidem vi quia praeter impetum, illud vero rsine quo non bene, hoc autem non contingens aliter sed simpliciter. Ex tali igitur principio dependet coelum et natura.
Deductio autem est qualis optima, paruo tempore nobis; sic enim semper illud est, nobis quidem enim impossibile.
Quoniam et delectatio actus huius. Et propter hoc vigilatio, sensus, intelligentia delectabilissimum. Spes vero et memorie propter haec. intelligentia autem quae secundum se eius quod secundum se optimum, et quae maxime eius quod maxime.
Ipsum autem intelligit intellectus secundum transumptionem intelligibilis; intelligibilis enim fit attingens et intelligens, quare idem intellectus et intelligibile. Susceptivum enim intelligibilis et substantiae intellectus; actuatur autem habens. Quare illud magis isto quod videtur intellectus divinum habere, et speculatio delectabilissimum et optimum. Si igitur sic bene habet ut nos quandoque, deus semper, mirabile; si autem magis, adhuc mirabilius. Habet autem sic.
Et vita autem utique existit; etenim intellectus actus vita, illud autem ipse actus; actus autem quae secundum se illius vita optima et sempiterna. Dicimus autem deum esse animal sempiternum optimum. Quare vita et duratio continua eterna existit deo; hoc enim deus.
Quicumque autem putant, ut Pytagorici et Speusippus, optimum et nobilissimum non in principio esse, quia et plantarum et animalium principia cause sunt, bonum vero et perfectum in hiis quae ex hiis, non recte existimant. Nam sperma ex alteris est prioribus perfectis, et primum non est sperma sed perfectum; ut priorem hominem dicat aliquis esse spermate, non eum qui ex hoc fit sed alterum ex quo sperma. Quod quidem igitur est substantia aliqua sempiterna et immobilis, separata a sensibilibus, manifestum ex dictis.
Ostensum est autem et quia magnitudinem nullam contingit habere hanc substantiam, verum sine parte et indivisibilis est. Movet enim per infinitum tempus, et non habet potentiam infinitam finitum. Quoniam autem omnis magnitudo aut infinita est aut finita, finitam quidem propter hoc utique non habebit magnitudinem, infinitam vero quia totaliter non est nulla infinita magnitudo. At vero et quia impassibilis et inalterabilis; omnes enim alii motus posteriores sunt eo qui est secundum locum. Haec quidem igitur manifesta quia hunc habent modum.
Utrum autem unam ponendum est talem substantiam aut plures, et quot, oportet non latere, sed reminisci et aliorum negationes, quia de pluralitate nihil dixerunt quod et planum dicere. Quae enim circa ydeas existimatio nullam habet perscrutationem propriam. Numeros enim dicunt ydeas dicentes ydeas, sed de numeris quandoque quidem ut de infinitis dicunt quandoque autem ut usque ad decadem determinatis; propter quam vero causam tanta pluralitas numerorum, nihil dicitur cum studio demonstrativo.
Nobis autem est ex suppositis et determinatis dicendum. Principium quidem enim et primum entium est immobile et secundum se et secundum accidens, movens vero primum sempiternum et unum motum. Quoniam autem quod movetur necesse ab aliquo moveri, et primum movens immobile esse secundum se, et sempiternum motum a sempiterno moveri et unum ab uno.
Videmus autem praeter universi simplicem lationem, quam movere dicimus primam substantiam et immobilem, alias lationes existentes planetarum sempiternas. Sempiternum enim et instabile circulare corpus; ostensum est autem in phisicis de hiis. Necesse et harum lationum unamquamque ab immobili moveri secundum se et sempiterna substantia. Astrorum enim natura sempiterna substantia quaedam ens, et movens sempiternum et prius eo quod movetur, et quod prius substantia substantiam esse necesse est. Palam itaque quia tot substantias est esse necesse, natura sempiternas et immobiles secundum se et sine magnitudine, propter predictam causam. Quod quidem igitur sint substantiae, et harum quae prima et secunda secundum ordinem eundem lationibus astrorum, palam .
Pluralitatem vero iam lationum ex maxime propria philosophia mathematicarum scientiarum intendere oportet, ex astrologia; haec enim de substantia sensibili quidem sempiterna autem facit theoriam, aliae vero de nulla substantia, puta quae circa numeros et geometriam, quod quidem igitur plures sint eorum quae feruntur lationes, manifestum est et parum attingentibus; pluribus enim quam una astrorum errantium unumquodque fertur. Sed quot sint hae, nunc quidem et nos quae dicunt mathematicorum quidam attentionis gratia dicimus, ut mente aliqua pluralitas determinata suscipiatur. Reliquum vero haec quidem quaerentes ipsos oportet, illa vero interrogantes a quaerentibus, si quid videatur praeter modo dicta ab ea tractantibus, amare quidem utrosque, persuaderi vero a certioribus.
Eudoxus quidem igitur solem et lunam utriusque lationem in tribus posuit esse speris, quarum primam aplanorum astrorum esse, secundam autem secundum eum qui per medium zodiaci, tertiam autem secundum obliquatum in latitudine animalium; in maiori autem latitudine obliquari secundum quem luna fertur quam secundum quem sol. Errantium vero astrorum in quatuor cuiusque speris. Quarum primam quidem et secundam illis eandem esse; et enim eam quae est aplanorum quae omnes est ferens, et eam quae sub ea ordinata et secundum eum qui per medium zodiaci lationem habentem communem omnium esse. Tertie vero omnium polos in eo qui per medium animalium esse. Quarte autem lationem secundum obliquatum ad medium huius. Esse vero tertie spere polos aliorum quidem proprios, veneris vero et mercurii eosdem.
Callippus autem positionem quidem sperarum eandem posuit cum eudoxo, hoc est distantiarum ordinem, pluralitatem vero ei quidem quae Iovis et ei quae saturni eandem cum illo dedit, soli vero et lune duas existimabat adhuc apponendas esse speras, apparentia si quis est redditurus. Reliquis vero planetis singulis unam. Necesse autem, si simul posite omnes apparentia sunt redditure, secundum quodlibet errantium alteras speras una minores esse reuoluentes et ad idem restituentes positioni primam speram semper inferius ordinati astri; sic enim solum contingit planetarum lationem omnia facere. Quoniam ergo in quibus quidem ipsa feruntur speris hae quidem octo hae autem V et XX sunt, harum autem solas non oportet reuolui in quibus infime ordinatum fertur, quae quidem reuoluunt eas quae sunt primorum duorum sex erunt, quae autem eas quae sunt posteriorum quatuor, xvi; omnium itaque numerus et ferentium et reuoluentium eas lv. Si autem lune et soli non addiderit quis quos diximus motus, omnes spere erunt VII et XL. Pluralitas quidem igitur sperarum tanta sit.
Quare et substantias et principia immobilia et sensibilia tot rationabile existimare; necessarium enim dimittatur fortioribus dicere.
Si autem nullam possibile esse lationem non ordinatam ad astri lationem, amplius autem omnem naturam et omnem substantiam impassibilem et secundum se optimum sortitam finem esse oportet existimare, nulla erit praeter has altera natura, sed hunc substantiarum numerum est esse necesse. Si enim essent aliae, moverent utique ut finis existentes lationis,
sed alias quidem esse lationes impossibile est praeter dictas. Hoc autem rationabile ex latis existimare. Nam si omne ferens lati gratia natum est, et latio omnis lati est alicuius, nulla latio sui gratia erit nec alius lationis, sed astrorum gratia. Nam si fuerit latio lationis gratia, et illam alterius gratia oportebit esse. quare quoniam non possibile est in infinitum , finis erit omnis lationis latorum aliquid divinorum corporum secundum coelum.
Quod autem unum coelum, manifestum . Si enim plures essent coeli ut homines, foret principium quod circa unumquodque specie unum, numero vero multa. Sed quaecumque sunt numero multa, materiam habent; una enim et eadem ratio multorum, ut hominis, Socrates vero unus. Quod quid autem erat esse non habet materiam, primum; entelechia enim . Unum igitur et ratione et numero primum movens mmobile ens; et motum ergo semper et continve unum solum; unum ergo solum coelum.
Tradita sunt autem a senioribus et antiquis in fabule figura dimissa posterioribus, quia dii sunt hii et continet divinum naturam universam. Reliqua vero fabulose iam adducta sunt ad persuasionem multorum et ad oportunitatem ad leges et conferens. Conformes enim hominibus hos et aliorum animalium quibusdam similes dicunt, et hiis altera consequentia et dictis similia. A quibus si quis separans id accipiat solum quod primum, quod deos existimaverunt primas substantias esse, divine utique dictum esse putabit, et secundum verisimilitudinem saepe inventa ad possibile unaquaque et arte et philosophia et iterum corruptis, et has opiniones illorum quasi reliquias usque nunc saluatas esse. Patria quidem igitur opinio et quae a primis in tantum nobis manifesta solum.
Quae autem circa intellectum habent quasdam dubitationes. Videtur quidem enim apparentium divinissimum; quomodo vero habens talis erit utique, habet quasdam difficultates.
Nam sive non intelligat, quid utique erit venerabile? Sed habet quemadmodum [ut] si dormiens . Sive intelligat, huius vero aliud principale, non enim est hoc quod est sua substantia intelligentia, sed potentia: non utique erit optima substantia; per intelligere enim honorabile ei inest.
Amplius autem sive intellectus sit sua substantia sive intelligentia, quid intelligit? Aut enim se ipsum aut alterum aliquid; et si alterum aliquid, aut idem semper aut aliud.
Utrum ergo differt aliquid aut nihil , intelligere bonum aut contingens? Aut et inconveniens meditari de quibusdam?
Palam ergo quod divinissimum et honoratissimum intelligit, et non transmutatur; in indignius enim transmutatio, et motus quidam iam tale.
Primum quidem igitur si non est intelligentia sed potentia, rationabile est laboriosam esse ei continuationem intelligentie.
Deinde palam quia aliud aliquid erit dignius quam intellectus, scilicet intellectum. Et enim intelligere et intelligentia inerit et indignissimum intelligenti. Quare fugiendum hoc, et enim non videre quaedam dignius quam videre; non si sit optimum intelligentia. Se ipsum ergo intelligit, siquidem est potentissimum , et est intelligentia intelligentia intelligentia. Videtur autem semper alius scientia et sensus et opinio et meditatio, ipsius autem in accessorio.
Amplius si aliud est intelligere et intelligi, secundum quid ei ipsum bene inest? Non enim idem esse intelligentie et intellecto.
Aut in quibusdam scientia res. In factivis quidem sine materia, substantia enim et quod quid erat esse; in theoricis vero ratio res et intelligentia. Non altero igitur existente eo quod intelligitur et intellectu, quaecumque non materiam habent, idem erunt, et intelligentia eius quod intelligitur una.
Adhuc autem restat dubitatio, si compositum est quod intelligitur; transmutabitur enim in partibus totius.
Aut indivisibile omne quod non habet materiam, ut humanus intellectus.
Aut quod quidem compositorum, habet in aliquo tempore; non enim habet ipsum bene in hoc aut in hoc, sed in toto quodam quod optimum, ens aliud aliquid. Sic autem habet ipsa sui ipsius intelligentia toto eterno.
Perscrutandum autem est qualiter habet totius natura bonum et optimum, utrum separatum quid et ipsum secundum se, aut ordinem.
Aut utroque modo sicut exercitus? Et enim in ordine ipsum bene et dux exercitus, et magis iste; non enim iste propter ordinem sed ille propter hunc est.
Omnia vero coordinata sunt aliqualiter, sed non similiter, et natatilia et volatilia et plante; et non sic se habent ut non sit alteri ad alterum nihil, sed est aliquid. Ad unum quidem enim omnia coordinata sunt. Sed quemadmodum in domo liberis non licet quod contingit facere, sed omnia aut plurima ordinata sunt, seruis vero et bestiis parvum quod ad commune, multum vero quod contingit; tale namque cuiusque principium ipsorum natura est. Dico autem puta ad discerni quidem necesse omnibus venire, et alia sic sunt quibus communicant omnia ad totum.
Quaecumque vero impossibilia accidunt aut absurda aliter dicentibus, et qualia gratiosius dicentes, et in quibus minime dubitationes, oportet non latere.
Omnes enim ex contrariis faciunt omnia. Neque autem quod omnia nec quod ex contrariis recte, nec in quibuscumque contraria existunt, quomodo ex contrariis erunt, non dicunt;
impassibilia namque sunt contraria ad invicem. Nobis autem solvitur hoc rationabiliter eo quod tertium aliquid sit. Alii vero alterum contrariorum materiam faciunt, quemadmodum qui inequale equali aut uni multa. Solvitur autem et hoc eodem modo; materia enim quae una nulli est contrarium.
Amplius omnia pravi participatione extra unum; nam prauum ipsum alterum elementorum.
Alii autem nec principia bonum et malum; quamvis in omnibus maxime quod bonum principium.
Alii vero hoc quidem recte quia principium, sed quomodo quod bonum principium non dicunt, utrum ut finis aut ut movens aut ut species. 
inconvenienter autem et Empedocles. Amicitiam enim facit bonum, haec autem principium et ut movens (congregat enim) et ut materia (pars enim mixture). Si itaque et eidem accidit ut materiam et principium esse et ut movens , sed esse non idem. Secundum utrum igitur amicitia? Inconveniens autem et incorruptibilem esse litem; hoc ipsum autem est mali natura.
Anaxagoras autem ut movens quod bonum principium ; intellectus enim movet. Sed gratia alicuius movet, quare alterum , excepto ut nos dicimus; nam medicativa est quodammodo sanitas. Inconveniens autem et contrarium non facere bono et intellectui.
Omnes autem contraria dicentes non utuntur contrariis, nisi figuret aliquis. Et quare haec quidem corruptibilia haec vero incorruptibilia, nullus dicit; omnia namque entia faciunt ex eisdem principiis. Amplius alii quidem ex non ente faciunt entia; alii autem, ut non hoc cogantur, unum omnia faciunt.
Amplius propter quid semper erit generatio et quae est causa generationis, nullus dicit.
Et duo principia facientibus aliud necesse principium principalius esse, et hiis qui species quia aliud principium principalius; propter quid enim participavit aut participat?
Et aliis quidem necesse sapientie et honoratissime scienlie aliquid esse contrarium, nobis autem non. Non enim est contrarium primo nihil. Nam omnia contraria materiam habent, et haec potentia est; contraria autem ignorantia ad contrarium; primo vero contrarium nihil.
Amplius si non erunt praeter sensibilia alia, non erit principium et ordo et generatio et celestia, sed semper principii principium, ut theologis et phisicis omnibus.
Si autem erunt species aut numeri, nullius cause; sin autem, non quid motus.
Adhuc quomodo erit ex non magnitudinibus magnitudo et continuum? Non enim numerus facit continuum, nec ut movens nec ut species. 
At vero nullum erit contrariorum quod et factivum et motivum, continget enim utique non esse. At vero posterius quidem ipsum facere potentia. Non ergo sempiterna sunt entia. Sed sunt. Interimendum igitur est horum aliquid. Et hoc dictum est ut.
Adhuc quo numeri unum aut anima et corpus et totaliter species et res, nihil dicit nullus; nec contingit dicere, si non ut nos dicat quod movens facit.
Dicentes autem numerum primum mathematicum et sic semper aliam habitam substantiam et principia cuiuslibet alia, inconnexam universi substantiam faciunt (nihil enim alia alii confert ens aut non ens) et principia multa. Entia vero non volunt disponi male, nec bonum pluralitas principatuum. Unus ergo princeps.